<?xml version="1.0" encoding="UTF-8" standalone="no"?>
<!DOCTYPE html>
<html xmlns="http://www.w3.org/1999/xhtml">
<head>
		<meta charset="UTF-8"/>
		<style>
h2 {
	counter-reset: verse;
}
.verse { 
	counter-increment: verse;
}
.verse:before {
	content: counter(verse) " ";
	color: blue;
	font-size: smaller;
	font-weight: bold;
}		
		</style>
</head>
<body>

<h1>Evangelium secundum Marcum</h1>

<div class="chapter">
<h2>CAPUT 1</h2>

 
<span id="marc-1-1" class="verse" lang="la">Initium Evangelii Jesu Christi, Filii Dei.</span>
<span id="marc-1-2" class="verse" lang="la">Sicut scriptum est in Isaia propheta : Ecce ego mitto angelum meum ante faciem tuam, qui præparabit viam tuam ante te.</span>
<span id="marc-1-3" class="verse" lang="la">Vox clamantis in deserto : Parate viam Domini, rectas facite semitas ejus.</span>
<span id="marc-1-4" class="verse" lang="la">Fuit Joannes in deserto baptizans, et prædicans baptismum pœnitentiæ in remissionem peccatorum.</span>
<span id="marc-1-5" class="verse" lang="la">Et egrediebatur ad eum omnis Judææ regio, et Jerosolymitæ universi, et baptizabantur ab illo in Jordanis flumine, confitentes peccata sua.</span>
<span id="marc-1-6" class="verse" lang="la">Et erat Joannes vestitus pilis cameli, et zona pellicea circa lumbos ejus, et locustas et mel silvestre edebat.</span>
<span id="marc-1-7" class="verse" lang="la">Et prædicabat dicens : Venit fortior me post me, cujus non sum dignus procumbens solvere corrigiam calceamentorum ejus.</span>
<span id="marc-1-8" class="verse" lang="la">Ego baptizavi vos aqua, ille vero baptizabit vos Spiritu Sancto.</span>
<span id="marc-1-9" class="verse" lang="la">Et factum est : in diebus illis venit Jesus a Nazareth Galilææ : et baptizatus est a Joanne in Jordane.</span>
<span id="marc-1-10" class="verse" lang="la">Et statim ascendens de aqua, vidit cælos apertos, et Spiritum tamquam columbam descendentem, et manentem in ipso.</span>
<span id="marc-1-11" class="verse" lang="la">Et vox facta est de cælis : Tu es Filius meus dilectus, in te complacui.</span>
<span id="marc-1-12" class="verse" lang="la">Et statim Spiritus expulit eum in desertum.</span>
<span id="marc-1-13" class="verse" lang="la">Et erat in deserto quadraginta diebus, et quadraginta noctibus : et tentabatur a Satana : eratque cum bestiis, et angeli ministrabant illi.</span>
<span id="marc-1-14" class="verse" lang="la">Postquam autem traditus est Joannes, venit Jesus in Galilæam, prædicans Evangelium regni Dei,</span>
<span id="marc-1-15" class="verse" lang="la">et dicens : Quoniam impletum est tempus, et appropinquavit regnum Dei : pœnitemini, et credite Evangelio.</span>
<span id="marc-1-16" class="verse" lang="la">Et præteriens secus mare Galilææ, vidit Simonem, et Andream fratrem ejus, mittentes retia in mare (erant enim piscatores),</span>
<span id="marc-1-17" class="verse" lang="la">et dixit eis Jesus : Venite post me, et faciam vos fieri piscatores hominum.</span>
<span id="marc-1-18" class="verse" lang="la">Et protinus relictis retibus, secuti sunt eum.</span>
<span id="marc-1-19" class="verse" lang="la">Et progressus inde pusillum, vidit Jacobum Zebedæi, et Joannem fratrem ejus, et ipsos componentes retia in navi :</span>
<span id="marc-1-20" class="verse" lang="la">et statim vocavit illos. Et relicto patre suo Zebedæo in navi cum mercenariis, secuti sunt eum.</span>
<span id="marc-1-21" class="verse" lang="la">Et ingrediuntur Capharnaum : et statim sabbatis ingressus in synagogam, docebat eos.</span>
<span id="marc-1-22" class="verse" lang="la">Et stupebant super doctrina ejus : erat enim docens eos quasi potestatem habens, et non sicut scribæ.</span>
<span id="marc-1-23" class="verse" lang="la">Et erat in synagoga eorum homo in spiritu immundo : et exclamavit,</span>
<span id="marc-1-24" class="verse" lang="la">dicens : Quid nobis et tibi, Jesu Nazarene ? venisti perdere nos ? scio qui sis, Sanctus Dei.</span>
<span id="marc-1-25" class="verse" lang="la">Et comminatus est ei Jesus, dicens : Obmutesce, et exi de homine.</span>
<span id="marc-1-26" class="verse" lang="la">Et discerpens eum spiritus immundus, et exclamans voce magna, exiit ab eo.</span>
<span id="marc-1-27" class="verse" lang="la">Et mirati sunt omnes, ita ut conquirerent inter se dicentes : Quidnam est hoc ? quænam doctrina hæc nova ? quia in potestate etiam spiritibus immundis imperat, et obediunt ei.</span>
<span id="marc-1-28" class="verse" lang="la">Et processit rumor ejus statim in omnem regionem Galilææ.</span>
<span id="marc-1-29" class="verse" lang="la">Et protinus egredientes de synagoga, venerunt in domum Simonis et Andreæ, cum Jacobo et Joanne.</span>
<span id="marc-1-30" class="verse" lang="la">Decumbebat autem socrus Simonis febricitans : et statim dicunt ei de illa.</span>
<span id="marc-1-31" class="verse" lang="la">Et accedens elevavit eam, apprehensa manu ejus : et continuo dimisit eam febris, et ministrabat eis.</span>
<span id="marc-1-32" class="verse" lang="la">Vespere autem facto cum occidisset sol, afferebant ad eum omnes male habentes, et dæmonia habentes :</span>
<span id="marc-1-33" class="verse" lang="la">et erat omnis civitas congregata ad januam.</span>
<span id="marc-1-34" class="verse" lang="la">Et curavit multos, qui vexabantur variis languoribus, et dæmonia multa ejiciebat, et non sinebat ea loqui, quoniam sciebant eum.</span>
<span id="marc-1-35" class="verse" lang="la">Et diluculo valde surgens, egressus abiit in desertum locum, ibique orabat.</span>
<span id="marc-1-36" class="verse" lang="la">Et prosecutus est eum Simon, et qui cum illo erant.</span>
<span id="marc-1-37" class="verse" lang="la">Et cum invenissent eum, dixerunt ei : Quia omnes quærunt te.</span>
<span id="marc-1-38" class="verse" lang="la">Et ait illis : Eamus in proximos vicos, et civitates, ut et ibi prædicem : ad hoc enim veni.</span>
<span id="marc-1-39" class="verse" lang="la">Et erat prædicans in synagogis eorum, et in omni Galilæa, et dæmonia ejiciens.</span>
<span id="marc-1-40" class="verse" lang="la">Et venit ad eum leprosus deprecans eum : et genu flexo dixit ei : Si vis, potes me mundare.</span>
<span id="marc-1-41" class="verse" lang="la">Jesus autem misertus ejus, extendit manum suam : et tangens eum, ait illi : Volo : mundare.</span>
<span id="marc-1-42" class="verse" lang="la">Et cum dixisset, statim discessit ab eo lepra, et mundatus est.</span>
<span id="marc-1-43" class="verse" lang="la">Et comminatus est ei, statimque ejecit illum,</span>
<span id="marc-1-44" class="verse" lang="la">et dicit ei : Vide nemini dixeris : sed vade, ostende te principi sacerdotum, et offer pro emundatione tua, quæ præcepit Moyses in testimonium illis.</span>
<span id="marc-1-45" class="verse" lang="la">At ille egressus cœpit prædicare, et diffamare sermonem, ita ut jam non posset manifeste introire in civitatem, sed foris in desertis locis esset, et conveniebant ad eum undique.</span>
</div>

<div class="chapter">
<h2>CAPUT 2</h2>


<span id="marc-2-1" class="verse" lang="la">Et iterum intravit Capharnaum post dies,</span>
<span id="marc-2-2" class="verse" lang="la">et auditum est quod in domo esset, et convenerunt multi, ita ut non caperet neque ad januam, et loquebatur eis verbum.</span>
<span id="marc-2-3" class="verse" lang="la">Et venerunt ad eum ferentes paralyticum, qui a quatuor portabatur.</span>
<span id="marc-2-4" class="verse" lang="la">Et cum non possent offerre eum illi præ turba, nudaverunt tectum ubi erat : et patefacientes submiserunt grabatum in quo paralyticus jacebat.</span>
<span id="marc-2-5" class="verse" lang="la">Cum autem vidisset Jesus fidem illorum, ait paralytico : Fili, dimittuntur tibi peccata tua.</span>
<span id="marc-2-6" class="verse" lang="la">Erant autem illic quidam de scribis sedentes, et cogitantes in cordibus suis :</span>
<span id="marc-2-7" class="verse" lang="la">Quid hic sic loquitur ? blasphemat. Quis potest dimittere peccata, nisi solus Deus ?</span>
<span id="marc-2-8" class="verse" lang="la">Quo statim cognito Jesus spiritu suo, quia sic cogitarent intra se, dicit illis : Quid ista cogitatis in cordibus vestris ?</span>
<span id="marc-2-9" class="verse" lang="la">Quid est facilius dicere paralytico : Dimittuntur tibi peccata : an dicere : Surge, tolle grabatum tuum, et ambula ?</span>
<span id="marc-2-10" class="verse" lang="la">Ut autem sciatis quia Filius hominis habet potestatem in terra dimittendi peccata (ait paralytico),</span>
<span id="marc-2-11" class="verse" lang="la">tibi dico : Surge, tolle grabatum tuum, et vade in domum tuam.</span>
<span id="marc-2-12" class="verse" lang="la">Et statim surrexit ille : et, sublato grabato, abiit coram omnibus, ita ut mirarentur omnes, et honorificent Deum, dicentes : Quia numquam sic vidimus.</span>
<span id="marc-2-13" class="verse" lang="la">Et egressus est rursus ad mare, omnisque turba veniebat ad eum, et docebat eos.</span>
<span id="marc-2-14" class="verse" lang="la">Et cum præteriret, vidit Levi Alphæi sedentem ad telonium, et ait illi : Sequere me. Et surgens secutus est eum.</span>
<span id="marc-2-15" class="verse" lang="la">Et factum est, cum accumberet in domo illius, multi publicani et peccatores simul discumbebant cum Jesu et discipulis ejus : erant enim multi, qui et sequebantur eum.</span>
<span id="marc-2-16" class="verse" lang="la">Et scribæ et pharisæi videntes quia manducaret cum publicanis et peccatoribus, dicebant discipulis ejus : Quare cum publicanis et peccatoribus manducat et bibit Magister vester ?</span>
<span id="marc-2-17" class="verse" lang="la">Hoc audito Jesus ait illis : Non necesse habent sani medico, sed qui male habent : non enim veni vocare justos, sed peccatores.</span>
<span id="marc-2-18" class="verse" lang="la">Et erant discipuli Joannis et pharisæi jejunantes : et veniunt, et dicunt illi : Quare discipuli Joannis et pharisæorum jejunant, tui autem discipuli non jejunant ?</span>
<span id="marc-2-19" class="verse" lang="la">Et ait illis Jesus : Numquid possunt filii nuptiarum, quamdiu sponsus cum illis est, jejunare ? Quanto tempore habent secum sponsum, non possunt jejunare.</span>
<span id="marc-2-20" class="verse" lang="la">Venient autem dies cum auferetur ab eis sponsus : et tunc jejunabunt in illis diebus.</span>
<span id="marc-2-21" class="verse" lang="la">Nemo assumentum panni rudis assuit vestimento veteri : alioquin aufert supplementum novum a veteri, et major scissura fit.</span>
<span id="marc-2-22" class="verse" lang="la">Et nemo mittit vinum novum in utres veteres : alioquin dirumpet vinum utres, et vinum effundetur, et utres peribunt : sed vinum novum in utres novos mitti debet.</span>
<span id="marc-2-23" class="verse" lang="la">Et factum est iterum Dominus sabbatis ambularet per sata, et discipuli ejus cœperunt progredi, et vellere spicas.</span>
<span id="marc-2-24" class="verse" lang="la">Pharisæi autem dicebant ei : Ecce, quid faciunt sabbatis quod non licet ?</span>
<span id="marc-2-25" class="verse" lang="la">Et ait illis : Numquam legistis quid fecerit David, quando necessitatem habuit, et esuriit ipse, et qui cum eo erant ?</span>
<span id="marc-2-26" class="verse" lang="la">quomodo introivit in domum Dei sub Abiathar principe sacerdotum, et panes propositionis manducavit, quos non licebat manducare, nisi sacerdotibus, et dedit eis qui cum eo erant ?</span>
<span id="marc-2-27" class="verse" lang="la">Et dicebat eis : Sabbatum propter hominem factum est, et non homo propter sabbatum.</span>
<span id="marc-2-28" class="verse" lang="la">Itaque Dominus est Filius hominis, etiam sabbati.</span>
</div>

<div class="chapter">
<h2>CAPUT 3</h2>


<span id="marc-3-1" class="verse" lang="la">Et introivit iterum in synagogam : et erat ibi homo habens manum aridam.</span>
<span id="marc-3-2" class="verse" lang="la">Et observabant eum, si sabbatis curaret, ut accusarent illum.</span>
<span id="marc-3-3" class="verse" lang="la">Et ait homini habenti manum aridam : Surge in medium.</span>
<span id="marc-3-4" class="verse" lang="la">Et dicit eis : Licet sabbatis benefacere, an male ? animam salvam facere, an perdere ? At illi tacebant.</span>
<span id="marc-3-5" class="verse" lang="la">Et circumspiciens eos cum ira, contristatus super cæcitate cordis eorum, dicit homini : Extende manum tuam. Et extendit, et restituta est manus illi.</span>
<span id="marc-3-6" class="verse" lang="la">Exeuntes autem pharisæi, statim cum Herodianis consilium faciebant adversus eum quomodo eum perderent.</span>
<span id="marc-3-7" class="verse" lang="la">Jesus autem cum discipulis suis secessit ad mare : et multa turba a Galilæa et Judæa secuta est eum,</span>
<span id="marc-3-8" class="verse" lang="la">et ab Jerosolymis, et ab Idumæa, et trans Jordanem : et qui circa Tyrum et Sidonem multitudo magna, audientes quæ faciebat, venerunt ad eum.</span>
<span id="marc-3-9" class="verse" lang="la">Et dicit discipulis suis ut navicula sibi deserviret propter turbam, ne comprimerent eum :</span>
<span id="marc-3-10" class="verse" lang="la">multos enim sanabat, ita ut irruerent in eum ut illum tangerent, quotquot habebant plagas.</span>
<span id="marc-3-11" class="verse" lang="la">Et spiritus immundi, cum illum videbant, procidebant ei : et clamabant, dicentes :</span>
<span id="marc-3-12" class="verse" lang="la">Tu es Filius Dei. Et vehementer comminabatur eis ne manifestarent illum.</span>
<span id="marc-3-13" class="verse" lang="la">Et ascendens in montem vocavit ad se quos voluit ipse : et venerunt ad eum.</span>
<span id="marc-3-14" class="verse" lang="la">Et fecit ut essent duodecim cum illo : et ut mitteret eos prædicare.</span>
<span id="marc-3-15" class="verse" lang="la">Et dedit illis potestatem curandi infirmitates et ejiciendi dæmonia.</span>
<span id="marc-3-16" class="verse" lang="la">Et imposuit Simoni nomen Petrus :</span>
<span id="marc-3-17" class="verse" lang="la">et Jacobum Zebedæi, et Joannem fratrem Jacobi, et imposuit eis nomina Boanerges, quod est, Filii tonitrui :</span>
<span id="marc-3-18" class="verse" lang="la">et Andream, et Philippum, et Bartholomæum, et Matthæum, et Thomam, et Jacobum Alphæi, et Thaddæum, et Simonem Cananæum,</span>
<span id="marc-3-19" class="verse" lang="la">et Judam Iscariotem, qui et tradidit illum.</span>
<span id="marc-3-20" class="verse" lang="la">Et veniunt ad domum : et convenit iterum turba, ita ut non possent neque panem manducare.</span>
<span id="marc-3-21" class="verse" lang="la">Et cum audissent sui, exierunt tenere eum : dicebant enim : Quoniam in furorem versus est.</span>
<span id="marc-3-22" class="verse" lang="la">Et scribæ, qui ab Jerosolymis descenderant, dicebant : Quoniam Beelzebub habet, et quia in principe dæmoniorum ejicit dæmonia.</span>
<span id="marc-3-23" class="verse" lang="la">Et convocatis eis in parabolis dicebat illis : Quomodo potest Satanas Satanam ejicere ?</span>
<span id="marc-3-24" class="verse" lang="la">Et si regnum in se dividatur, non potest regnum illud stare.</span>
<span id="marc-3-25" class="verse" lang="la">Et si domus super semetipsam dispertiatur, non potest domus illa stare.</span>
<span id="marc-3-26" class="verse" lang="la">Et si Satanas consurrexerit in semetipsum, dispertitus est, et non poterit stare, sed finem habet.</span>
<span id="marc-3-27" class="verse" lang="la">Nemo potest vasa fortis ingressus in domum diripere, nisi prius fortem alliget, et tunc domum ejus diripiet.</span>
<span id="marc-3-28" class="verse" lang="la">Amen dico vobis, quoniam omnia dimittentur filiis hominum peccata, et blasphemiæ quibus blasphemaverint :</span>
<span id="marc-3-29" class="verse" lang="la">qui autem blasphemaverit in Spiritum Sanctum, non habebit remissionem in æternum, sed reus erit æterni delicti.</span>
<span id="marc-3-30" class="verse" lang="la">Quoniam dicebant : Spiritum immundum habet.</span>
<span id="marc-3-31" class="verse" lang="la">Et veniunt mater ejus et fratres : et foris stantes miserunt ad eum vocantes eum,</span>
<span id="marc-3-32" class="verse" lang="la">et sedebat circa eum turba : et dicunt ei : Ecce mater tua et fratres tui foris quærunt te.</span>
<span id="marc-3-33" class="verse" lang="la">Et respondens eis, ait : Quæ est mater mea et fratres mei ?</span>
<span id="marc-3-34" class="verse" lang="la">Et circumspiciens eos, qui in circuitu ejus sedebant, ait : Ecce mater mea et fratres mei.</span>
<span id="marc-3-35" class="verse" lang="la">Qui enim fecerit voluntatem Dei, hic frater meus, et soror mea, et mater est.</span>
</div>

<div class="chapter">
<h2>CAPUT 4</h2>


<span id="marc-4-1" class="verse" lang="la">Et iterum cœpit docere ad mare : et congregata est ad eum turba multa, ita ut navim ascendens sederet in mari, et omnis turba circa mare super terram erat :</span>
<span id="marc-4-2" class="verse" lang="la">et docebat eos in parabolis multa, et dicebat illis in doctrina sua :</span>
<span id="marc-4-3" class="verse" lang="la">Audite : ecce exiit seminans ad seminandum.</span>
<span id="marc-4-4" class="verse" lang="la">Et dum seminat, aliud cecidit circa viam, et venerunt volucres cæli, et comederunt illud.</span>
<span id="marc-4-5" class="verse" lang="la">Aliud vero cecidit super petrosa, ubi non habuit terram multam : et statim exortum est, quoniam non habebat altitudinem terræ :</span>
<span id="marc-4-6" class="verse" lang="la">et quando exortus est sol, exæstuavit : et eo quod non habebat radicem, exaruit.</span>
<span id="marc-4-7" class="verse" lang="la">Et aliud cecidit in spinas : et ascenderunt spinæ, et suffocaverunt illud, et fructum non dedit.</span>
<span id="marc-4-8" class="verse" lang="la">Et aliud cecidit in terram bonam : et dabat fructum ascendentem et crescentem, et afferebat unum triginta, unum sexaginta, et unum centum.</span>
<span id="marc-4-9" class="verse" lang="la">Et dicebat : Qui habet aures audiendi, audiat.</span>
<span id="marc-4-10" class="verse" lang="la">Et cum esset singularis, interrogaverunt eum hi qui cum eo erant duodecim, parabolam.</span>
<span id="marc-4-11" class="verse" lang="la">Et dicebat eis : Vobis datum est nosse mysterium regni Dei : illis autem, qui foris sunt, in parabolis omnia fiunt :</span>
<span id="marc-4-12" class="verse" lang="la">ut videntes videant, et non videant : et audientes audiant, et non intelligant : nequando convertantur, et dimittantur eis peccata.</span>
<span id="marc-4-13" class="verse" lang="la">Et ait illis : Nescitis parabolam hanc ? Et quomodo omnes parabolas cognoscetis ?</span>
<span id="marc-4-14" class="verse" lang="la">Qui seminat, verbum seminat.</span>
<span id="marc-4-15" class="verse" lang="la">Hi autem sunt, qui circa viam, ubi seminatur verbum, et cum audierint, confestim venit Satanas, et aufert verbum, quod seminatum est in cordibus eorum.</span>
<span id="marc-4-16" class="verse" lang="la">Et hi sunt similiter, qui super petrosa seminantur : qui cum audierint verbum, statim cum gaudio accipiunt illud :</span>
<span id="marc-4-17" class="verse" lang="la">et non habent radicem in se, sed temporales sunt : deinde orta tribulatione et persecutione propter verbum, confestim scandalizantur.</span>
<span id="marc-4-18" class="verse" lang="la">Et alii sunt qui in spinas seminantur : hi sunt qui verbum audiunt,</span>
<span id="marc-4-19" class="verse" lang="la">et ærumnæ sæculi, et deceptio divitiarum, et circa reliqua concupiscentiæ introëuntes suffocant verbum, et sine fructu efficitur.</span>
<span id="marc-4-20" class="verse" lang="la">Et hi sunt qui super terram bonam seminati sunt, qui audiunt verbum, et suscipiunt, et fructificant, unum triginta, unum sexaginta, et unum centum.</span>
<span id="marc-4-21" class="verse" lang="la">Et dicebat illis : Numquid venit lucerna ut sub modio ponatur, aut sub lecto ? nonne ut super candelabrum ponatur ?</span>
<span id="marc-4-22" class="verse" lang="la">Non est enim aliquid absconditum, quod non manifestetur : nec factum est occultum, sed ut in palam veniat.</span>
<span id="marc-4-23" class="verse" lang="la">Si quis habet aures audiendi, audiat.</span>
<span id="marc-4-24" class="verse" lang="la">Et dicebat illis : Videte quid audiatis. In qua mensura mensi fueritis, remetietur vobis, et adjicietur vobis.</span>
<span id="marc-4-25" class="verse" lang="la">Qui enim habet, dabitur illi : et qui non habet, etiam quod habet auferetur ab eo.</span>
<span id="marc-4-26" class="verse" lang="la">Et dicebat : Sic est regnum Dei, quemadmodum si homo jaciat sementem in terram,</span>
<span id="marc-4-27" class="verse" lang="la">et dormiat, et exsurgat nocte et die, et semen germinet, et increscat dum nescit ille.</span>
<span id="marc-4-28" class="verse" lang="la">Ultro enim terra fructificat, primum herbam, deinde spicam, deinde plenum frumentum in spica.</span>
<span id="marc-4-29" class="verse" lang="la">Et cum produxerit fructus, statim mittit falcem, quoniam adest messis.</span>
<span id="marc-4-30" class="verse" lang="la">Et dicebat : Cui assimilabimus regnum Dei ? aut cui parabolæ comparabimus illud ?</span>
<span id="marc-4-31" class="verse" lang="la">Sicut granum sinapis, quod cum seminatum fuerit in terra, minus est omnibus seminibus, quæ sunt in terra :</span>
<span id="marc-4-32" class="verse" lang="la">et cum seminatum fuerit, ascendit, et fit majus omnibus oleribus, et facit ramos magnos, ita ut possint sub umbra ejus aves cæli habitare.</span>
<span id="marc-4-33" class="verse" lang="la">Et talibus multis parabolis loquebatur eis verbum, prout poterant audire :</span>
<span id="marc-4-34" class="verse" lang="la">sine parabola autem non loquebatur eis : seorsum autem discipulis suis disserebat omnia.</span>
<span id="marc-4-35" class="verse" lang="la">Et ait illis in illa die, cum sero esset factum : Transeamus contra.</span>
<span id="marc-4-36" class="verse" lang="la">Et dimittentes turbam, assumunt eum ita ut erat in navi : et aliæ naves erant cum illo.</span>
<span id="marc-4-37" class="verse" lang="la">Et facta est procella magna venti, et fluctus mittebat in navim, ita ut impleretur navis.</span>
<span id="marc-4-38" class="verse" lang="la">Et erat ipse in puppi super cervical dormiens : et excitant eum, et dicunt illi : Magister, non ad te pertinet, quia perimus ?</span>
<span id="marc-4-39" class="verse" lang="la">Et exsurgens comminatus est vento, et dixit mari : Tace, obmutesce. Et cessavit ventus : et facta est tranquillitas magna.</span>
<span id="marc-4-40" class="verse" lang="la">Et ait illis : Quid timidi estis ? necdum habetis fidem ? et timuerunt timore magno, et dicebant ad alterutrum : Quis, putas, est iste, quia et ventus et mare obediunt ei ?</span>
</div>

<div class="chapter">
<h2>CAPUT 5</h2>


<span id="marc-5-1" class="verse" lang="la">Et venerunt trans fretum maris in regionem Gerasenorum.</span>
<span id="marc-5-2" class="verse" lang="la">Et exeunti ei de navi, statim occurrit de monumentis homo in spiritu immundo,</span>
<span id="marc-5-3" class="verse" lang="la">qui domicilium habebat in monumentis, et neque catenis jam quisquam poterat eum ligare :</span>
<span id="marc-5-4" class="verse" lang="la">quoniam sæpe compedibus et catenis vinctus, dirupisset catenas, et compedes comminuisset, et nemo poterat eum domare :</span>
<span id="marc-5-5" class="verse" lang="la">et semper die ac nocte in monumentis, et in montibus erat, clamans, et concidens se lapidibus.</span>
<span id="marc-5-6" class="verse" lang="la">Videns autem Jesum a longe, cucurrit, et adoravit eum :</span>
<span id="marc-5-7" class="verse" lang="la">et clamans voce magna dixit : Quid mihi et tibi, Jesu Fili Dei altissimi ? adjuro te per Deum, ne me torqueas.</span>
<span id="marc-5-8" class="verse" lang="la">Dicebat enim illi : Exi spiritus immunde ab homine.</span>
<span id="marc-5-9" class="verse" lang="la">Et interrogabat eum : Quod tibi nomen est ? Et dicit ei : Legio mihi nomen est, quia multi sumus.</span>
<span id="marc-5-10" class="verse" lang="la">Et deprecabatur eum multum, ne se expelleret extra regionem.</span>
<span id="marc-5-11" class="verse" lang="la">Erat autem ibi circa montem grex porcorum magnus, pascens.</span>
<span id="marc-5-12" class="verse" lang="la">Et deprecabantur eum spiritus, dicentes : Mitte nos in porcos ut in eos introëamus.</span>
<span id="marc-5-13" class="verse" lang="la">Et concessit eis statim Jesus. Et exeuntes spiritus immundi introierunt in porcos : et magno impetu grex præcipitatus est in mare ad duo millia, et suffocati sunt in mari.</span>
<span id="marc-5-14" class="verse" lang="la">Qui autem pascebant eos, fugerunt, et nuntiaverunt in civitatem et in agros. Et egressi sunt videre quid esset factum :</span>
<span id="marc-5-15" class="verse" lang="la">et veniunt ad Jesum : et vident illum qui a dæmonio vexabatur, sedentem, vestitum, et sanæ mentis, et timuerunt.</span>
<span id="marc-5-16" class="verse" lang="la">Et narraverunt illis, qui viderant, qualiter factum esset ei qui dæmonium habuerat, et de porcis.</span>
<span id="marc-5-17" class="verse" lang="la">Et rogare cœperunt eum ut discederet de finibus eorum.</span>
<span id="marc-5-18" class="verse" lang="la">Cumque ascenderet navim, cœpit illum deprecari, qui a dæmonio vexatus fuerat, ut esset cum illo,</span>
<span id="marc-5-19" class="verse" lang="la">et non admisit eum, sed ait illi : Vade in domum tuam ad tuos, et annuntia illis quanta tibi Dominus fecerit, et misertus sit tui.</span>
<span id="marc-5-20" class="verse" lang="la">Et abiit, et cœpit prædicare in Decapoli, quanta sibi fecisset Jesus : et omnes mirabantur.</span>
<span id="marc-5-21" class="verse" lang="la">Et cum transcendisset Jesus in navi rursum trans fretum, convenit turba multa ad eum, et erat circa mare.</span>
<span id="marc-5-22" class="verse" lang="la">Et venit quidam de archisynagogis nomine Jairus, et videns eum procidit ad pedes ejus,</span>
<span id="marc-5-23" class="verse" lang="la">et deprecabatur eum multum, dicens : Quoniam filia mea in extremis est, veni, impone manum super eam, ut salva sit, et vivat.</span>
<span id="marc-5-24" class="verse" lang="la">Et abiit cum illo, et sequebatur eum turba multa, et comprimebant eum.</span>
<span id="marc-5-25" class="verse" lang="la">Et mulier, quæ erat in profluvio sanguinis annis duodecim,</span>
<span id="marc-5-26" class="verse" lang="la">et fuerat multa perpessa a compluribus medicis : et erogaverat omnia sua, nec quidquam profecerat, sed magis deterius habebat :</span>
<span id="marc-5-27" class="verse" lang="la">cum audisset de Jesu, venit in turba retro, et tetigit vestimentum ejus :</span>
<span id="marc-5-28" class="verse" lang="la">dicebat enim : Quia si vel vestimentum ejus tetigero, salva ero.</span>
<span id="marc-5-29" class="verse" lang="la">Et confestim siccatus est fons sanguinis ejus : et sensit corpore quia sanata esset a plaga.</span>
<span id="marc-5-30" class="verse" lang="la">Et statim Jesus in semetipso cognoscens virtutem quæ exierat de illo, conversus ad turbam, aiebat : Quis tetigit vestimenta mea ?</span>
<span id="marc-5-31" class="verse" lang="la">Et dicebant ei discipuli sui : Vides turbam comprimentem te, et dicis : Quis me tetigit ?</span>
<span id="marc-5-32" class="verse" lang="la">Et circumspiciebat videre eam, quæ hoc fecerat.</span>
<span id="marc-5-33" class="verse" lang="la">Mulier vero timens et tremens, sciens quod factum esset in se, venit et procidit ante eum, et dixit ei omnem veritatem.</span>
<span id="marc-5-34" class="verse" lang="la">Ille autem dixit ei : Filia, fides tua te salvam fecit : vade in pace, et esto sana a plaga tua.</span>
<span id="marc-5-35" class="verse" lang="la">Adhuc eo loquente, veniunt ab archisynagogo, dicentes : Quia filia tua mortua est : quid ultra vexas magistrum ?</span>
<span id="marc-5-36" class="verse" lang="la">Jesus autem audito verbo quod dicebatur, ait archisynagogo : Noli timere : tantummodo crede.</span>
<span id="marc-5-37" class="verse" lang="la">Et non admisit quemquam se sequi nisi Petrum, et Jacobum, et Joannem fratrem Jacobi.</span>
<span id="marc-5-38" class="verse" lang="la">Et veniunt in domum archisynagogi, et videt tumultum, et flentes, et ejulantes multum.</span>
<span id="marc-5-39" class="verse" lang="la">Et ingressus, ait illis : Quid turbamini, et ploratis ? puella non est mortua, sed dormit.</span>
<span id="marc-5-40" class="verse" lang="la">Et irridebant eum. Ipse vero ejectis omnibus assumit patrem, et matrem puellæ, et qui secum erant, et ingreditur ubi puella erat jacens.</span>
<span id="marc-5-41" class="verse" lang="la">Et tenens manum puellæ, ait illi : Talitha cumi, quod est interpretatum : Puella (tibi dico), surge.</span>
<span id="marc-5-42" class="verse" lang="la">Et confestim surrexit puella, et ambulabat : erat autem annorum duodecim : et obstupuerunt stupore magno.</span>
<span id="marc-5-43" class="verse" lang="la">Et præcepit illis vehementer ut nemo id sciret : et dixit dari illi manducare.</span>
</div>

<div class="chapter">
<h2>CAPUT 6</h2>


<span id="marc-6-1" class="verse" lang="la">Et egressus inde, abiit in patriam suam : et sequebantur eum discipuli sui :</span>
<span id="marc-6-2" class="verse" lang="la">et facto sabbato cœpit in synagoga docere : et multi audientes admirabantur in doctrina ejus, dicentes : Unde huic hæc omnia ? et quæ est sapientia, quæ data est illi, et virtutes tales, quæ per manus ejus efficiuntur ?</span>
<span id="marc-6-3" class="verse" lang="la">Nonne hic est faber, filius Mariæ, frater Jacobi, et Joseph, et Judæ, et Simonis ? nonne et sorores ejus hic nobiscum sunt ? Et scandalizabantur in illo.</span>
<span id="marc-6-4" class="verse" lang="la">Et dicebat illis Jesus : Quia non est propheta sine honore nisi in patria sua, et in domo sua, et in cognatione sua.</span>
<span id="marc-6-5" class="verse" lang="la">Et non poterat ibi virtutem ullam facere, nisi paucos infirmos impositis manibus curavit :</span>
<span id="marc-6-6" class="verse" lang="la">et mirabatur propter incredulitatem eorum, et circuibat castella in circuitu docens.</span>
<span id="marc-6-7" class="verse" lang="la">Et vocavit duodecim : et cœpit eos mittere binos, et dabat illis potestatem spirituum immundorum.</span>
<span id="marc-6-8" class="verse" lang="la">Et præcepit eis ne quid tollerent in via, nisi virgam tantum : non peram, non panem, neque in zona æs,</span>
<span id="marc-6-9" class="verse" lang="la">sed calceatos sandaliis, et ne induerentur duabus tunicis.</span>
<span id="marc-6-10" class="verse" lang="la">Et dicebat eis : Quocumque introieritis in domum, illic manete donec exeatis inde :</span>
<span id="marc-6-11" class="verse" lang="la">et quicumque non receperint vos, nec audierint vos, exeuntes inde, excutite pulverem de pedibus vestris in testimonium illis.</span>
<span id="marc-6-12" class="verse" lang="la">Et exeuntes prædicabant ut pœnitentiam agerent :</span>
<span id="marc-6-13" class="verse" lang="la">et dæmonia multa ejiciebant, et ungebant oleo multos ægros, et sanabant.</span>
<span id="marc-6-14" class="verse" lang="la">Et audivit rex Herodes (manifestum enim factum est nomen ejus), et dicebat : Quia Joannes Baptista resurrexit a mortuis : et propterea virtutes operantur in illo.</span>
<span id="marc-6-15" class="verse" lang="la">Alii autem dicebant : Quia Elias est ; alii vero dicebant : Quia propheta est, quasi unus ex prophetis.</span>
<span id="marc-6-16" class="verse" lang="la">Quo audito Herodes ait : Quem ego decollavi Joannem, hic a mortuis resurrexit.</span>
<span id="marc-6-17" class="verse" lang="la">Ipse enim Herodes misit, ac tenuit Joannem, et vinxit eum in carcere propter Herodiadem uxorem Philippi fratris sui, quia duxerat eam.</span>
<span id="marc-6-18" class="verse" lang="la">Dicebat enim Joannes Herodi : Non licet tibi habere uxorem fratris tui.</span>
<span id="marc-6-19" class="verse" lang="la">Herodias autem insidiabatur illi : et volebat occidere eum, nec poterat.</span>
<span id="marc-6-20" class="verse" lang="la">Herodes enim metuebat Joannem, sciens eum virum justum et sanctum : et custodiebat eum, et audito eo multa faciebat, et libenter eum audiebat.</span>
<span id="marc-6-21" class="verse" lang="la">Et cum dies opportunus accidisset, Herodes natalis sui cœnam fecit principibus, et tribunis, et primis Galilææ :</span>
<span id="marc-6-22" class="verse" lang="la">cumque introisset filia ipsius Herodiadis, et saltasset, et placuisset Herodi, simulque recumbentibus, rex ait puellæ : Pete a me quod vis, et dabo tibi :</span>
<span id="marc-6-23" class="verse" lang="la">et juravit illi : Quia quidquid petieris dabo tibi, licet dimidium regni mei.</span>
<span id="marc-6-24" class="verse" lang="la">Quæ cum exisset, dixit matri suæ : Quid petam ? At illa dixit : Caput Joannis Baptistæ.</span>
<span id="marc-6-25" class="verse" lang="la">Cumque introisset statim cum festinatione ad regem, petivit dicens : Volo ut protinus des mihi in disco caput Joannis Baptistæ.</span>
<span id="marc-6-26" class="verse" lang="la">Et contristatus est rex : propter jusjurandum, et propter simul discumbentes, noluit eam contristare :</span>
<span id="marc-6-27" class="verse" lang="la">sed misso spiculatore præcepit afferri caput ejus in disco. Et decollavit eum in carcere,</span>
<span id="marc-6-28" class="verse" lang="la">et attulit caput ejus in disco : et dedit illud puellæ, et puella dedit matri suæ.</span>
<span id="marc-6-29" class="verse" lang="la">Quo audito, discipuli ejus venerunt, et tulerunt corpus ejus : et posuerunt illud in monumento.</span>
<span id="marc-6-30" class="verse" lang="la">Et convenientes Apostoli ad Jesum, renuntiaverunt ei omnia quæ egerant, et docuerant.</span>
<span id="marc-6-31" class="verse" lang="la">Et ait illis : Venite seorsum in desertum locum, et requiescite pusillum. Erant enim qui veniebant et redibant multi : et nec spatium manducandi habebant.</span>
<span id="marc-6-32" class="verse" lang="la">Et ascendentes in navim, abierunt in desertum locum seorsum.</span>
<span id="marc-6-33" class="verse" lang="la">Et viderunt eos abeuntes, et cognoverunt multi : et pedestres de omnibus civitatibus concurrerunt illuc, et prævenerunt eos.</span>
<span id="marc-6-34" class="verse" lang="la">Et exiens vidit turbam multam Jesus : et misertus est super eos, quia erant sicut oves non habentes pastorem, et cœpit docere multa.</span>
<span id="marc-6-35" class="verse" lang="la">Et cum jam hora multa fieret, accesserunt discipuli ejus, dicentes : Desertus est locus hic, et jam hora præteriit :</span>
<span id="marc-6-36" class="verse" lang="la">dimitte illos, ut euntes in proximas villas et vicos, emant sibi cibos, quos manducent.</span>
<span id="marc-6-37" class="verse" lang="la">Et respondens ait illis : Date illis vos manducare. Et dixerunt ei : Euntes emamus ducentis denariis panes, et dabimus illis manducare.</span>
<span id="marc-6-38" class="verse" lang="la">Et dicit eis : Quot panes habetis ? ite, et videte. Et cum cognovissent, dicunt : Quinque, et duos pisces.</span>
<span id="marc-6-39" class="verse" lang="la">Et præcepit illis ut accumbere facerent omnes secundum contubernia super viride fœnum.</span>
<span id="marc-6-40" class="verse" lang="la">Et discubuerunt in partes per centenos et quinquagenos.</span>
<span id="marc-6-41" class="verse" lang="la">Et acceptis quinque panibus et duobus piscibus, intuens in cælum, benedixit, et fregit panes, et dedit discipulis suis, ut ponerent ante eos : et duos pisces divisit omnibus.</span>
<span id="marc-6-42" class="verse" lang="la">Et manducaverunt omnes, et saturati sunt.</span>
<span id="marc-6-43" class="verse" lang="la">Et sustulerunt reliquias, fragmentorum duodecim cophinos plenos, et de piscibus.</span>
<span id="marc-6-44" class="verse" lang="la">Erant autem qui manducaverunt quinque millia virorum.</span>
<span id="marc-6-45" class="verse" lang="la">Et statim coëgit discipulos suos ascendere navim, ut præcederent eum trans fretum ad Bethsaidam, dum ipse dimitteret populum.</span>
<span id="marc-6-46" class="verse" lang="la">Et cum dimisisset eos, abiit in montem orare.</span>
<span id="marc-6-47" class="verse" lang="la">Et cum sero esset, erat navis in medio mari et ipse solus in terra.</span>
<span id="marc-6-48" class="verse" lang="la">Et videns eos laborantes in remigando (erat enim ventus contrarius eis) et circa quartam vigiliam noctis venit ad eos ambulans supra mare : et volebat præterire eos.</span>
<span id="marc-6-49" class="verse" lang="la">At illi ut viderunt eum ambulantem supra mare, putaverunt phantasma esse, et exclamaverunt.</span>
<span id="marc-6-50" class="verse" lang="la">Omnes enim viderunt eum, et conturbati sunt. Et statim locutus est cum eis, et dixit eis : Confidite, ego sum : nolite timere.</span>
<span id="marc-6-51" class="verse" lang="la">Et ascendit ad illos in navim, et cessavit ventus. Et plus magis intra se stupebant :</span>
<span id="marc-6-52" class="verse" lang="la">non enim intellexerunt de panibus : erat enim cor eorum obcæcatum.</span>
<span id="marc-6-53" class="verse" lang="la">Et cum transfretassent, venerunt in terram Genesareth, et applicuerunt.</span>
<span id="marc-6-54" class="verse" lang="la">Cumque egressi essent de navi, continuo cognoverunt eum :</span>
<span id="marc-6-55" class="verse" lang="la">et percurrentes universam regionem illam, cœperunt in grabatis eos, qui se male habebant, circumferre, ubi audiebant eum esse.</span>
<span id="marc-6-56" class="verse" lang="la">Et quocumque introibat, in vicos, vel in villas aut civitates, in plateis ponebant infirmos, et deprecabantur eum, ut vel fimbriam vestimenti ejus tangerent, et quotquot tangebant eum, salvi fiebant.</span>
</div>

<div class="chapter">
<h2>CAPUT 7</h2>


<span id="marc-7-1" class="verse" lang="la">Et conveniunt ad eum pharisæi, et quidam de scribis, venientes ab Jerosolymis.</span>
<span id="marc-7-2" class="verse" lang="la">Et cum vidissent quosdam ex discipulis ejus communibus manibus, id est non lotis, manducare panes, vituperaverunt.</span>
<span id="marc-7-3" class="verse" lang="la">Pharisæi enim, et omnes Judæi, nisi crebro laverint manus, non manducant, tenentes traditionem seniorum :</span>
<span id="marc-7-4" class="verse" lang="la">et a foro nisi baptizentur, non comedunt : et alia multa sunt, quæ tradita sunt illis servare, baptismata calicum, et urceorum, et æramentorum, et lectorum :</span>
<span id="marc-7-5" class="verse" lang="la">et interrogabant eum pharisæi et scribæ : Quare discipuli tui non ambulant juxta traditionem seniorum, sed communibus manibus manducant panem ?</span>
<span id="marc-7-6" class="verse" lang="la">At ille respondens, dixit eis : Bene prophetavit Isaias de vobis hypocritis, sicut scriptum est : Populus hic labiis me honorat, cor autem eorum longe est a me :</span>
<span id="marc-7-7" class="verse" lang="la">in vanum autem me colunt, docentes doctrinas, et præcepta hominum.</span>
<span id="marc-7-8" class="verse" lang="la">Relinquentes enim mandatum Dei, tenetis traditionem hominum, baptismata urceorum et calicum : et alia similia his facitis multa.</span>
<span id="marc-7-9" class="verse" lang="la">Et dicebat illis : Bene irritum facitis præceptum Dei, ut traditionem vestram servetis.</span>
<span id="marc-7-10" class="verse" lang="la">Moyses enim dixit : Honora patrem tuum, et matrem tuam. Et : Qui maledixerit patri, vel matri, morte moriatur.</span>
<span id="marc-7-11" class="verse" lang="la">Vos autem dicitis : Si dixerit homo patri, aut matri, Corban (quod est donum) quodcumque ex me, tibi profuerit :</span>
<span id="marc-7-12" class="verse" lang="la">et ultra non dimittitis eum quidquam facere patri suo, aut matri,</span>
<span id="marc-7-13" class="verse" lang="la">rescindentes verbum Dei per traditionem vestram, quam tradidistis : et similia hujusmodi multa facitis.</span>
<span id="marc-7-14" class="verse" lang="la">Et advocans iterum turbam, dicebat illis : Audite me omnes, et intelligite.</span>
<span id="marc-7-15" class="verse" lang="la">Nihil est extra hominem introiens in eum, quod possit eum coinquinare, sed quæ de homine procedunt illa sunt quæ communicant hominem.</span>
<span id="marc-7-16" class="verse" lang="la">Si quis habet aures audiendi, audiat.</span>
<span id="marc-7-17" class="verse" lang="la">Et cum introisset in domum a turba, interrogabant eum discipuli ejus parabolam.</span>
<span id="marc-7-18" class="verse" lang="la">Et ait illis : Sic et vos imprudentes estis ? Non intelligitis quia omne extrinsecus introiens in hominem, non potest eum communicare :</span>
<span id="marc-7-19" class="verse" lang="la">quia non intrat in cor ejus, sed in ventrum vadit, et in secessum exit, purgans omnes escas ?</span>
<span id="marc-7-20" class="verse" lang="la">Dicebat autem, quoniam quæ de homine exeunt, illa communicant hominem.</span>
<span id="marc-7-21" class="verse" lang="la">Ab intus enim de corde hominum malæ cogitationes procedunt, adulteria, fornicationes, homicidia,</span>
<span id="marc-7-22" class="verse" lang="la">furta, avaritiæ, nequitiæ, dolus, impudicitiæ, oculus malus, blasphemia, superbia, stultitia.</span>
<span id="marc-7-23" class="verse" lang="la">Omnia hæc mala ab intus procedunt, et communicant hominem.</span>
<span id="marc-7-24" class="verse" lang="la">Et inde surgens abiit in fines Tyri et Sidonis : et ingressus domum, neminem voluit scire, et non potuit latere.</span>
<span id="marc-7-25" class="verse" lang="la">Mulier enim statim ut audivit de eo, cujus filia habebat spiritum immundum, intravit, et procidit ad pedes ejus.</span>
<span id="marc-7-26" class="verse" lang="la">Erat enim mulier gentilis, Syrophœnissa genere. Et rogabat eum ut dæmonium ejiceret de filia ejus.</span>
<span id="marc-7-27" class="verse" lang="la">Qui dixit illi : Sine prius saturari filios : non est enim bonum sumere panem filiorum, et mittere canibus.</span>
<span id="marc-7-28" class="verse" lang="la">At illa respondit, et dixit illi : Utique Domine, nam et catelli comedunt sub mensa de micis puerorum.</span>
<span id="marc-7-29" class="verse" lang="la">Et ait illi : Propter hunc sermonem vade : exiit dæmonium a filia tua.</span>
<span id="marc-7-30" class="verse" lang="la">Et cum abiisset domum suam, invenit puellam jacentem supra lectum, et dæmonium exiisse.</span>
<span id="marc-7-31" class="verse" lang="la">Et iterum exiens de finibus Tyri, venit per Sidonem ad mare Galilææ inter medios fines Decapoleos.</span>
<span id="marc-7-32" class="verse" lang="la">Et adducunt ei surdum, et mutum, et deprecabantur eum, ut imponat illi manum.</span>
<span id="marc-7-33" class="verse" lang="la">Et apprehendens eum de turba seorsum, misit digitos suos in auriculas ejus : et exspuens, tetigit linguam ejus :</span>
<span id="marc-7-34" class="verse" lang="la">et suscipiens in cælum, ingemuit, et ait illi : Ephphetha, quod est, Adaperire.</span>
<span id="marc-7-35" class="verse" lang="la">Et statim apertæ sunt aures ejus, et solutum est vinculum linguæ ejus, et loquebatur recte.</span>
<span id="marc-7-36" class="verse" lang="la">Et præcepit illis ne cui dicerent. Quanto autem eis præcipiebat, tanto magis plus prædicabant :</span>
<span id="marc-7-37" class="verse" lang="la">et eo amplius admirabantur, dicentes : Bene omnia fecit : et surdos fecit audire, et mutos loqui.</span>
</div>

<div class="chapter">
<h2>CAPUT 8</h2>


<span id="marc-8-1" class="verse" lang="la">In diebus illis iterum cum turba multa esset, nec haberent quod manducarent, convocatis discipulis, ait illis :</span>
<span id="marc-8-2" class="verse" lang="la">Misereor super turbam : quia ecce jam triduo sustinent me, nec habent quod manducent :</span>
<span id="marc-8-3" class="verse" lang="la">et si dimisero eos jejunos in domum suam, deficient in via : quidam enim ex eis de longe venerunt.</span>
<span id="marc-8-4" class="verse" lang="la">Et responderunt ei discipuli sui : Unde illos quis poterit saturare panibus in solitudine ?</span>
<span id="marc-8-5" class="verse" lang="la">Et interrogavit eos : Quot panes habetis ? Qui dixerunt : Septem.</span>
<span id="marc-8-6" class="verse" lang="la">Et præcepit turbæ discumbere super terram. Et accipiens septem panes, gratias agens fregit, et dabat discipulis suis ut apponerent, et apposuerunt turbæ.</span>
<span id="marc-8-7" class="verse" lang="la">Et habebant pisciculos paucos : et ipsos benedixit, et jussit apponi.</span>
<span id="marc-8-8" class="verse" lang="la">Et manducaverunt, et saturati sunt, et sustulerunt quod superaverat de fragmentis, septem sportas.</span>
<span id="marc-8-9" class="verse" lang="la">Erant autem qui manducaverunt, quasi quatuor millia : et dimisit eos.</span>
<span id="marc-8-10" class="verse" lang="la">Et statim ascendens navim cum discipulis suis, venit in partes Dalmanutha.</span>
<span id="marc-8-11" class="verse" lang="la">Et exierunt pharisæi, et cœperunt conquirere cum eo, quærentes ab illo signum de cælo, tentantes eum.</span>
<span id="marc-8-12" class="verse" lang="la">Et ingemiscens spiritu, ait : Quid generatio ista signum quærit ? Amen dico vobis, si dabitur generationi isti signum.</span>
<span id="marc-8-13" class="verse" lang="la">Et dimittens eos, ascendit iterum navim et abiit trans fretum.</span>
<span id="marc-8-14" class="verse" lang="la">Et obliti sunt panes sumere : et nisi unum panem non habebant secum in navi.</span>
<span id="marc-8-15" class="verse" lang="la">Et præcipiebat eis, dicens : Videte, et cavete a fermento pharisæorum, et fermento Herodis.</span>
<span id="marc-8-16" class="verse" lang="la">Et cogitabant ad alterutrum, dicentes : quia panes non habemus.</span>
<span id="marc-8-17" class="verse" lang="la">Quo cognito, ait illis Jesus : Quid cogitatis, quia panes non habetis ? nondum cognoscetis nec intelligitis ? adhuc cæcatum habetis cor vestrum ?</span>
<span id="marc-8-18" class="verse" lang="la">oculos habentes non videtis ? et aures habentes non auditis ? nec recordamini,</span>
<span id="marc-8-19" class="verse" lang="la">quando quinque panes fregi in quinque millia : quot cophinos fragmentorum plenos sustulistis ? Dicunt ei : Duodecim.</span>
<span id="marc-8-20" class="verse" lang="la">Quando et septem panes in quatuor millia : quot sportas fragmentorum tulistis ? Et dicunt ei : Septem.</span>
<span id="marc-8-21" class="verse" lang="la">Et dicebat eis : Quomodo nondum intelligitis ?</span>
<span id="marc-8-22" class="verse" lang="la">Et veniunt Bethsaidam, et adducunt ei cæcum, et rogabant eum ut illum tangeret.</span>
<span id="marc-8-23" class="verse" lang="la">Et apprehensa manu cæci, eduxit eum extra vicum : et exspuens in oculos ejus impositis manibus suis, interrogavit eum si quid videret.</span>
<span id="marc-8-24" class="verse" lang="la">Et aspiciens, ait : Video homines velut arbores ambulantes.</span>
<span id="marc-8-25" class="verse" lang="la">Deinde iterum imposuit manus super oculos ejus : et cœpit videre : et restitutus est ita ut clare videret omnia.</span>
<span id="marc-8-26" class="verse" lang="la">Et misit illum in domum suam, dicens : Vade in domum tuam : et si in vicum introieris, nemini dixeris.</span>
<span id="marc-8-27" class="verse" lang="la">Et egressus est Jesus, et discipuli ejus in castella Cæsareæ Philippi : et in via interrogabat discipulos suos, dicens eis : Quem me dicunt esse homines ?</span>
<span id="marc-8-28" class="verse" lang="la">Qui responderunt illi, dicentes : Joannem Baptistam, alii Eliam, alii vero quasi unum de prophetis.</span>
<span id="marc-8-29" class="verse" lang="la">Tunc dicit illis : Vos vero quem me esse dicitis ? Respondens Petrus, ait ei : Tu es Christus.</span>
<span id="marc-8-30" class="verse" lang="la">Et comminatus est eis, ne cui dicerent de illo.</span>
<span id="marc-8-31" class="verse" lang="la">Et cœpit docere eos quoniam oportet Filium hominis pati multa, et reprobari a senioribus, et a summis sacerdotibus et scribis, et occidi : et post tres dies resurgere.</span>
<span id="marc-8-32" class="verse" lang="la">Et palam verbum loquebatur. Et apprehendens eum Petrus, cœpit increpare eum.</span>
<span id="marc-8-33" class="verse" lang="la">Qui conversus, et videns discipulos suos, comminatus est Petro, dicens : Vade retro me Satana, quoniam non sapis quæ Dei sunt, sed quæ sunt hominum.</span>
<span id="marc-8-34" class="verse" lang="la">Et convocata turba cum discipulis suis, dixit eis : Si quis vult me sequi, deneget semetipsum : et tollat crucem suam, et sequatur me.</span>
<span id="marc-8-35" class="verse" lang="la">Qui enim voluerit animam suam salvam facere, perdet eam : qui autem perdiderit animam suam propter me, et Evangelium, salvam faciet eam.</span>
<span id="marc-8-36" class="verse" lang="la">Quid enim proderit homini, si lucretur mundum totum et detrimentum animæ suæ faciat ?</span>
<span id="marc-8-37" class="verse" lang="la">Aut quid dabit homo commutationis pro anima sua ?</span>
<span id="marc-8-38" class="verse" lang="la">Qui enim me confusus fuerit, et verba mea in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis.</span>
<span id="marc-8-39" class="verse" lang="la">Et dicebat illis : Amen dico vobis, quia sunt quidam de hic stantibus, qui non gustabunt mortem donec videant regnum Dei veniens in virtute.</span>
</div>

<div class="chapter">
<h2>CAPUT 9</h2>


<span id="marc-9-1" class="verse" lang="la">Et post dies sex assumit Jesus Petrum, et Jacobum, et Joannem, et ducit illos in montem excelsum seorsum solos, et transfiguratus est coram ipsis.</span>
<span id="marc-9-2" class="verse" lang="la">Et vestimenta ejus facta sunt splendentia, et candida nimis velut nix, qualia fullo non potest super terram candida facere.</span>
<span id="marc-9-3" class="verse" lang="la">Et apparuit illis Elias cum Moyse : et erant loquentes cum Jesu.</span>
<span id="marc-9-4" class="verse" lang="la">Et respondens Petrus, ait Jesu : Rabbi, bonum est nos hic esse : et faciamus tria tabernacula, tibi unum, et Moysi unum, et Eliæ unum.</span>
<span id="marc-9-5" class="verse" lang="la">Non enim sciebat quid diceret : erant enim timore exterriti.</span>
<span id="marc-9-6" class="verse" lang="la">Et facta est nubes obumbrans eos : et venit vox de nube, dicens : Hic est Filius meus carissimus : audite illum.</span>
<span id="marc-9-7" class="verse" lang="la">Et statim circumspicientes, neminem amplius viderunt, nisi Jesum tantum secum.</span>
<span id="marc-9-8" class="verse" lang="la">Et descendentibus illis de monte, præcepit illis ne cuiquam quæ vidissent, narrarent : nisi cum Filius hominis a mortuis resurrexerit.</span>
<span id="marc-9-9" class="verse" lang="la">Et verbum continuerunt apud se : conquirentes quid esset, cum a mortuis resurrexerit.</span>
<span id="marc-9-10" class="verse" lang="la">Et interrogabant eum, dicentes : Quid ergo dicunt pharisæi et scribæ, quia Eliam oportet venire primum ?</span>
<span id="marc-9-11" class="verse" lang="la">Qui respondens, ait illis : Elias cum venerit primo, restituet omnia : et quomodo scriptum est in Filium hominis, ut multa patiatur et contemnatur.</span>
<span id="marc-9-12" class="verse" lang="la">Sed dico vobis quia et Elias venit (et fecerunt illi quæcumque voluerunt) sicut scriptum est de eo.</span>
<span id="marc-9-13" class="verse" lang="la">Et veniens ad discipulos suos, vidit turbam magnam circa eos, et scribas conquirentes cum illis.</span>
<span id="marc-9-14" class="verse" lang="la">Et confestim omnis populus videns Jesum, stupefactus est, et expaverunt, et accurrentes salutabant eum.</span>
<span id="marc-9-15" class="verse" lang="la">Et interrogavit eos : Quid inter vos conquiritis ?</span>
<span id="marc-9-16" class="verse" lang="la">Et respondens unus de turba, dixit : Magister, attuli filium meum ad te habentem spiritum mutum :</span>
<span id="marc-9-17" class="verse" lang="la">qui ubicumque eum apprehenderit, allidit illum, et spumat, et stridet dentibus, et arescit : et dixi discipulis tuis ut ejicerent illum, et non potuerunt.</span>
<span id="marc-9-18" class="verse" lang="la">Qui respondens eis, dixit : O generatio incredula, quamdiu apud vos ero ? quamdiu vos patiar ? afferte illum ad me.</span>
<span id="marc-9-19" class="verse" lang="la">Et attulerunt eum. Et cum vidisset eum, statim spiritus conturbavit illum : et elisus in terram, volutabatur spumans.</span>
<span id="marc-9-20" class="verse" lang="la">Et interrogavit patrem ejus : Quantum temporis est ex quo ei hoc accidit ? At ille ait : Ab infantia :</span>
<span id="marc-9-21" class="verse" lang="la">et frequenter eum in ignem, et in aquas misit ut eum perderet : sed si quid potes, adjuva nos, misertus nostri.</span>
<span id="marc-9-22" class="verse" lang="la">Jesus autem ait illi : Si potes credere, omnia possibilia sunt credenti.</span>
<span id="marc-9-23" class="verse" lang="la">Et continuo exclamans pater pueri, cum lacrimis aiebat : Credo, Domine ; adjuva incredulitatem meam.</span>
<span id="marc-9-24" class="verse" lang="la">Et cum videret Jesus concurrentem turbam, comminatus est spiritui immundo, dicens illi : Surde et mute spiritus, ego præcipio tibi, exi ab eo : et amplius ne introëas in eum.</span>
<span id="marc-9-25" class="verse" lang="la">Et exclamans, et multum discerpens eum, exiit ab eo, et factus est sicut mortuus, ita ut multi dicerent : Quia mortuus est.</span>
<span id="marc-9-26" class="verse" lang="la">Jesus autem tenens manum ejus elevavit eum, et surrexit.</span>
<span id="marc-9-27" class="verse" lang="la">Et cum introisset in domum, discipuli ejus secreto interrogabant eum : Quare nos non potuimus ejicere eum ?</span>
<span id="marc-9-28" class="verse" lang="la">Et dixit illis : Hoc genus in nullo potest exire, nisi in oratione et jejunio.</span>
<span id="marc-9-29" class="verse" lang="la">Et inde profecti prætergrediebantur Galilæam : nec volebat quemquam scire.</span>
<span id="marc-9-30" class="verse" lang="la">Docebat autem discipulos suos, et dicebat illis : Quoniam Filius hominis tradetur in manus hominum, et occident eum, et occisus tertia die resurget.</span>
<span id="marc-9-31" class="verse" lang="la">At illi ignorabant verbum : et timebant interrogare eum.</span>
<span id="marc-9-32" class="verse" lang="la">Et venerunt Capharnaum. Qui cum domi essent, interrogabat eos : Quid in via tractabatis ?</span>
<span id="marc-9-33" class="verse" lang="la">At illi tacebant : siquidem in via inter se disputaverunt : quis eorum major esset.</span>
<span id="marc-9-34" class="verse" lang="la">Et residens vocavit duodecim, et ait illis : Si quis vult primus esse, erit omnium novissimus, et omnium minister.</span>
<span id="marc-9-35" class="verse" lang="la">Et accipiens puerum, statuit eum in medio eorum : quem cum complexus esset, ait illis :</span>
<span id="marc-9-36" class="verse" lang="la">Quisquis unum ex hujusmodi pueris receperit in nomine meo, me recipit : et quicumque me susceperit, non me suscipit, sed eum qui misit me.</span>
<span id="marc-9-37" class="verse" lang="la">Respondit illi Joannes, dicens : Magister, vidimus quemdam in nomine tuo ejicientem dæmonia, qui non sequitur nos, et prohibuimus eum.</span>
<span id="marc-9-38" class="verse" lang="la">Jesus autem ait : Nolite prohibere eum : nemo est enim qui faciat virtutem in nomine meo, et possit cito male loqui de me :</span>
<span id="marc-9-39" class="verse" lang="la">qui enim non est adversum vos, pro vobis est.</span>
<span id="marc-9-40" class="verse" lang="la">Quisquis enim potum dederit vobis calicem aquæ in nomine meo, quia Christi estis : amen dico vobis, non perdet mercedem suam.</span>
<span id="marc-9-41" class="verse" lang="la">Et quisquis scandalizaverit unum ex his pusillis credentibus in me : bonum est ei magis si circumdaretur mola asinaria collo ejus, et in mare mitteretur.</span>
<span id="marc-9-42" class="verse" lang="la">Et si scandalizaverit te manus tua, abscide illam : bonum est tibi debilem introire in vitam, quam duas manus habentem ire in gehennam, in ignem inextinguibilem,</span>
<span id="marc-9-43" class="verse" lang="la">ubi vermis eorum non moritur, et ignis non extinguitur.</span>
<span id="marc-9-44" class="verse" lang="la">Et si pes tuus te scandalizat, amputa illum : bonum est tibi claudum introire in vitam æternam, quam duos pedes habentem mitti in gehennam ignis inextinguibilis,</span>
<span id="marc-9-45" class="verse" lang="la">ubi vermis eorum non moritur, et ignis non extinguitur.</span>
<span id="marc-9-46" class="verse" lang="la">Quod si oculus tuus scandalizat te, ejice eum : bonum est tibi luscum introire in regnum Dei, quam duos oculos habentem mitti in gehennam ignis,</span>
<span id="marc-9-47" class="verse" lang="la">ubi vermis eorum non moritur, et ignis non extinguitur.</span>
<span id="marc-9-48" class="verse" lang="la">Omnis enim igne salietur, et omnis victima sale salietur.</span>
<span id="marc-9-49" class="verse" lang="la">Bonum est sal : quod si sal insulsum fuerit, in quo illud condietis ? Habete in vobis sal, et pacem habete inter vos.</span>
</div>

<div class="chapter">
<h2>CAPUT 10</h2>


<span id="marc-10-1" class="verse" lang="la">Et inde exsurgens venit in fines Judææ ultra Jordanem : et conveniunt iterum turbæ ad eum : et sicut consueverat, iterum docebat illos.</span>
<span id="marc-10-2" class="verse" lang="la">Et accedentes pharisæi interrogabant eum : Si licet viro uxorem dimittere : tentantes eum.</span>
<span id="marc-10-3" class="verse" lang="la">At ille respondens, dixit eis : Quid vobis præcepit Moyses ?</span>
<span id="marc-10-4" class="verse" lang="la">Qui dixerunt : Moyses permisit libellum repudii scribere, et dimittere.</span>
<span id="marc-10-5" class="verse" lang="la">Quibus respondens Jesus, ait : Ad duritiam cordis vestri scripsit vobis præceptum istud :</span>
<span id="marc-10-6" class="verse" lang="la">ab initio autem creaturæ masculum et feminam fecit eos Deus.</span>
<span id="marc-10-7" class="verse" lang="la">Propter hoc relinquet homo patrem suum et matrem, et adhærebit ad uxorem suam :</span>
<span id="marc-10-8" class="verse" lang="la">et erunt duo in carne una. Itaque jam non sunt duo, sed una caro.</span>
<span id="marc-10-9" class="verse" lang="la">Quod ergo Deus conjunxit, homo non separet.</span>
<span id="marc-10-10" class="verse" lang="la">Et in domo iterum discipuli ejus de eodem interrogaverunt eum.</span>
<span id="marc-10-11" class="verse" lang="la">Et ait illis : Quicumque dimiserit uxorem suam, et aliam duxerit, adulterium committit super eam.</span>
<span id="marc-10-12" class="verse" lang="la">Et si uxor dimiserit virum suum, et alii nupserit, mœchatur.</span>
<span id="marc-10-13" class="verse" lang="la">Et offerebant illi parvulos ut tangeret illos. Discipuli autem comminabantur offerentibus.</span>
<span id="marc-10-14" class="verse" lang="la">Quos cum videret Jesus, indigne tulit, et ait illis : Sinite parvulos venire ad me, et ne prohibueritis eos : talium enim est regnum Dei.</span>
<span id="marc-10-15" class="verse" lang="la">Amen dico vobis : Quisquis non receperit regnum Dei velut parvulus, non intrabit in illud.</span>
<span id="marc-10-16" class="verse" lang="la">Et complexans eos, et imponens manus super illos, benedicebat eos.</span>
<span id="marc-10-17" class="verse" lang="la">Et cum egressus esset in viam, procurrens quidam genu flexo ante eum, rogabat eum : Magister bone, quid faciam ut vitam æternam percipiam ?</span>
<span id="marc-10-18" class="verse" lang="la">Jesus autem dixit ei : Quid me dicis bonum ? nemo bonus, nisi unus Deus.</span>
<span id="marc-10-19" class="verse" lang="la">Præcepta nosti : ne adulteres, ne occidas, ne fureris, ne falsum testimonium dixeris, ne fraudem feceris, honora patrem tuum et matrem.</span>
<span id="marc-10-20" class="verse" lang="la">At ille respondens, ait illi : Magister, hæc omnia observavi a juventute mea.</span>
<span id="marc-10-21" class="verse" lang="la">Jesus autem intuitus eum, dilexit eum, et dixit ei : Unum tibi deest : vade, quæcumque habes vende, et da pauperibus, et habebis thesaurum in cælo : et veni, sequere me.</span>
<span id="marc-10-22" class="verse" lang="la">Qui contristatus in verbo, abiit mœrens : erat enim habens multas possessiones.</span>
<span id="marc-10-23" class="verse" lang="la">Et circumspiciens Jesus, ait discipulis suis : Quam difficile qui pecunias habent, in regnum Dei introibunt !</span>
<span id="marc-10-24" class="verse" lang="la">Discipuli autem obstupescebant in verbis ejus. At Jesus rursus respondens ait illis : Filioli, quam difficile est, confidentes in pecuniis, in regnum Dei introire !</span>
<span id="marc-10-25" class="verse" lang="la">Facilius est camelum per foramen acus transire, quam divitem intrare in regnum Dei.</span>
<span id="marc-10-26" class="verse" lang="la">Qui magis admirabantur, dicentes ad semetipsos : Et quis potest salvus fieri ?</span>
<span id="marc-10-27" class="verse" lang="la">Et intuens illos Jesus, ait : Apud homines impossibile est, sed non apud Deum : omnia enim possibilia sunt apud Deum.</span>
<span id="marc-10-28" class="verse" lang="la">Et cœpit ei Petrus dicere : Ecce nos dimisimus omnia, et secuti sumus te.</span>
<span id="marc-10-29" class="verse" lang="la">Respondens Jesus, ait : Amen dico vobis : Nemo est qui reliquerit domum, aut fratres, aut sorores, aut patrem, aut matrem, aut filios, aut agros propter me et propter Evangelium,</span>
<span id="marc-10-30" class="verse" lang="la">qui non accipiat centies tantum, nunc in tempore hoc : domos, et fratres, et sorores, et matres, et filios, et agros, cum persecutionibus, et in sæculo futuro vitam æternam.</span>
<span id="marc-10-31" class="verse" lang="la">Multi autem erunt primi novissimi, et novissimi primi.</span>
<span id="marc-10-32" class="verse" lang="la">Erant autem in via ascendentes Jerosolymam : et præcedebat illos Jesus, et stupebant : et sequentes timebant. Et assumens iterum duodecim, cœpit illis dicere quæ essent ei eventura.</span>
<span id="marc-10-33" class="verse" lang="la">Quia ecce ascendimus Jerosolymam, et Filius hominis tradetur principibus sacerdotum, et scribis, et senioribus, et damnabunt eum morte, et tradent eum gentibus :</span>
<span id="marc-10-34" class="verse" lang="la">et illudent ei, et conspuent eum, et flagellabunt eum, et interficient eum : et tertia die resurget.</span>
<span id="marc-10-35" class="verse" lang="la">Et accedunt ad eum Jacobus et Joannes filii Zebedæi, dicentes : Magister, volumus ut quodcumque petierimus, facias nobis.</span>
<span id="marc-10-36" class="verse" lang="la">At ille dixit eis : Quid vultis ut faciam vobis ?</span>
<span id="marc-10-37" class="verse" lang="la">Et dixerunt : Da nobis ut unus ad dexteram tuam, et alius ad sinistram tuam sedeamus in gloria tua.</span>
<span id="marc-10-38" class="verse" lang="la">Jesus autem ait eis : Nescitis quid petatis : potestis bibere calicem, quem ego bibo, aut baptismo, quo ego baptizor, baptizari ?</span>
<span id="marc-10-39" class="verse" lang="la">At illi dixerunt ei : Possumus. Jesus autem ait eis : Calicem quidem, quem ego bibo, bibetis ; et baptismo, quo ego baptizor, baptizabimini :</span>
<span id="marc-10-40" class="verse" lang="la">sedere autem ad dexteram meam, vel ad sinistram, non est meum dare vobis, sed quibus paratum est.</span>
<span id="marc-10-41" class="verse" lang="la">Et audientes decem, cœperunt indignari de Jacobo et Joanne.</span>
<span id="marc-10-42" class="verse" lang="la">Jesus autem vocans eos, ait illis : Scitis quia hi, qui videntur principari gentibus, dominantur eis : et principes eorum potestatem habent ipsorum.</span>
<span id="marc-10-43" class="verse" lang="la">Non ita est autem in vobis, sed quicumque voluerit fieri major, erit vester minister :</span>
<span id="marc-10-44" class="verse" lang="la">et quicumque voluerit in vobis primus esse, erit omnium servus.</span>
<span id="marc-10-45" class="verse" lang="la">Nam et Filius hominis non venit ut ministraretur ei, sed ut ministraret, et daret animam suam redemptionem pro multis.</span>
<span id="marc-10-46" class="verse" lang="la">Et veniunt Jericho : et proficiscente eo de Jericho, et discipulis ejus, et plurima multitudine, filius Timæi Bartimæus cæcus, sedebat juxta viam mendicans.</span>
<span id="marc-10-47" class="verse" lang="la">Qui cum audisset quia Jesus Nazarenus est, cœpit clamare, et dicere : Jesu fili David, miserere mei.</span>
<span id="marc-10-48" class="verse" lang="la">Et comminabantur ei multi ut taceret. At ille multo magis clamabat : Fili David, miserere mei.</span>
<span id="marc-10-49" class="verse" lang="la">Et stans Jesus præcepit illum vocari. Et vocant cæcum, dicentes ei : Animæquior esto : surge, vocat te.</span>
<span id="marc-10-50" class="verse" lang="la">Qui projecto vestimento suo exiliens, venit ad eum.</span>
<span id="marc-10-51" class="verse" lang="la">Et respondens Jesus dixit illi : Quid tibi vis faciam ? Cæcus autem dixit ei : Rabboni, ut videam.</span>
<span id="marc-10-52" class="verse" lang="la">Jesus autem ait illi : Vade, fides tua te salvum fecit. Et confestim vidit, et sequebatur eum in via.</span>
</div>

<div class="chapter">
<h2>CAPUT 11</h2>


<span id="marc-11-1" class="verse" lang="la">Et cum appropinquarent Jerosolymæ et Bethaniæ ad montem Olivarum, mittit duos ex discipulis suis,</span>
<span id="marc-11-2" class="verse" lang="la">et ait illis : Ite in castellum, quod contra vos est, et statim introëuntes illuc, invenietis pullum ligatum, super quem nemo adhuc hominum sedit : solvite illum, et adducite.</span>
<span id="marc-11-3" class="verse" lang="la">Et si quis vobis dixerit : Quid facitis ? dicite, quia Domino necessarius est : et continuo illum dimittet huc.</span>
<span id="marc-11-4" class="verse" lang="la">Et abeuntes invenerunt pullum ligatum ante januam foris in bivio : et solvunt eum.</span>
<span id="marc-11-5" class="verse" lang="la">Et quidam de illic stantibus dicebant illis : Quid facitis solventes pullum ?</span>
<span id="marc-11-6" class="verse" lang="la">Qui dixerunt eis sicut præceperat illis Jesus, et dimiserunt eis.</span>
<span id="marc-11-7" class="verse" lang="la">Et duxerunt pullum ad Jesum : et imponunt illi vestimenta sua, et sedit super eum.</span>
<span id="marc-11-8" class="verse" lang="la">Multi autem vestimenta sua straverunt in via : alii autem frondes cædebant de arboribus, et sternebant in via.</span>
<span id="marc-11-9" class="verse" lang="la">Et qui præibant, et qui sequebantur, clamabant, dicentes : Hosanna : benedictus qui venit in nomine Domini :</span>
<span id="marc-11-10" class="verse" lang="la">benedictum quod venit regnum patris nostri David : hosanna in excelsis.</span>
<span id="marc-11-11" class="verse" lang="la">Et introivit Jerosolymam in templum : et circumspectis omnibus, cum jam vespera esset hora, exiit in Bethaniam cum duodecim.</span>
<span id="marc-11-12" class="verse" lang="la">Et alia die cum exirent a Bethania, esuriit.</span>
<span id="marc-11-13" class="verse" lang="la">Cumque vidisset a longe ficum habentem folia, venit si quid forte inveniret in ea : et cum venisset ad eam, nihil invenit præter folia : non enim erat tempus ficorum.</span>
<span id="marc-11-14" class="verse" lang="la">Et respondens dixit ei : Jam non amplius in æternum ex te fructum quisquam manducet. Et audiebant discipuli ejus.</span>
<span id="marc-11-15" class="verse" lang="la">Et veniunt in Jerosolymam. Et cum introisset in templum, cœpit ejicere vendentes et ementes in templo : et mensas numulariorum, et cathedras vendentium columbas evertit :</span>
<span id="marc-11-16" class="verse" lang="la">et non sinebat ut quisquam transferret vas per templum :</span>
<span id="marc-11-17" class="verse" lang="la">et docebat, dicens eis : Nonne scriptum est : Quia domus mea, domus orationis vocabitur omnibus gentibus ? vos autem fecistis eam speluncam latronum.</span>
<span id="marc-11-18" class="verse" lang="la">Quo audito principes sacerdotum et scribæ, quærebant quomodo eum perderent : timebant enim eum, quoniam universa turba admirabatur super doctrina ejus.</span>
<span id="marc-11-19" class="verse" lang="la">Et cum vespera facta esset, egrediebatur de civitate.</span>
<span id="marc-11-20" class="verse" lang="la">Et cum mane transirent, viderunt ficum aridam factam a radicibus.</span>
<span id="marc-11-21" class="verse" lang="la">Et recordatus Petrus, dixit ei : Rabbi, ecce ficus, cui maledixisti, aruit.</span>
<span id="marc-11-22" class="verse" lang="la">Et respondens Jesus ait illis : Habete fidem Dei.</span>
<span id="marc-11-23" class="verse" lang="la">Amen dico vobis, quia quicumque dixerit huic monti : Tollere, et mittere in mare, et non hæsitaverit in corde suo, sed crediderit, quia quodcumque dixerit fiat, fiet ei.</span>
<span id="marc-11-24" class="verse" lang="la">Propterea dico vobis, omnia quæcumque orantes petitis, credite quia accipietis, et evenient vobis.</span>
<span id="marc-11-25" class="verse" lang="la">Et cum stabitis ad orandum, dimittite si quis habetis adversus aliquem : ut et Pater vester, qui in cælis est, dimittat vobis peccata vestra.</span>
<span id="marc-11-26" class="verse" lang="la">Quod si vos non dimiseritis : nec Pater vester, qui in cælis est, dimittet vobis peccata vestra.</span>
<span id="marc-11-27" class="verse" lang="la">Et veniunt rursus Jerosolymam. Et cum ambularet in templo, accedunt ad eum summi sacerdotes, et scribæ, et seniores :</span>
<span id="marc-11-28" class="verse" lang="la">et dicunt ei : In qua potestate hæc facis ? et quis dedit tibi hanc potestatem ut ista facias ?</span>
<span id="marc-11-29" class="verse" lang="la">Jesus autem respondens, ait illis : Interrogabo vos et ego unum verbum, et respondete mihi : et dicam vobis in qua potestate hæc faciam.</span>
<span id="marc-11-30" class="verse" lang="la">Baptismus Joannis, de cælo erat, an ex hominibus ? Respondete mihi.</span>
<span id="marc-11-31" class="verse" lang="la">At illi cogitabant secum, dicentes : Si dixerimus : De cælo, dicet : Quare ergo non credidistis ei ?</span>
<span id="marc-11-32" class="verse" lang="la">Si dixerimus : Ex hominibus, timemus populum : omnes enim habebant Joannem quia vere propheta esset.</span>
<span id="marc-11-33" class="verse" lang="la">Et respondentes dicunt Jesu : Nescimus. Et respondens Jesus ait illis : Neque ego dico vobis in qua potestate hæc faciam.</span>
</div>

<div class="chapter">
<h2>CAPUT 12</h2>


<span id="marc-12-1" class="verse" lang="la">Et cœpit illis in parabolis loqui : Vineam pastinavit homo, et circumdedit sepem, et fodit lacum, et ædificavit turrim, et locavit eam agricolis, et peregre profectus est.</span>
<span id="marc-12-2" class="verse" lang="la">Et misit ad agricolas in tempore servum ut ab agricolis acciperet de fructu vineæ.</span>
<span id="marc-12-3" class="verse" lang="la">Qui apprehensum eum ceciderunt, et dimiserunt vacuum.</span>
<span id="marc-12-4" class="verse" lang="la">Et iterum misit ad illos alium servum : et illum in capite vulneraverunt, et contumeliis affecerunt.</span>
<span id="marc-12-5" class="verse" lang="la">Et rursum alium misit, et illum occiderunt : et plures alios : quosdam cædentes, alios vero occidentes.</span>
<span id="marc-12-6" class="verse" lang="la">Adhuc ergo unum habens filium carissimum, et illum misit ad eos novissimum, dicens : Quia reverebuntur filium meum.</span>
<span id="marc-12-7" class="verse" lang="la">Coloni autem dixerunt ad invicem : Hic est hæres : venite, occidamus eum : et nostra erit hæreditas.</span>
<span id="marc-12-8" class="verse" lang="la">Et apprehendentes eum, occiderunt : et ejecerunt extra vineam.</span>
<span id="marc-12-9" class="verse" lang="la">Quid ergo faciet dominus vineæ ? Veniet, et perdet colonos, et dabit vineam aliis.</span>
<span id="marc-12-10" class="verse" lang="la">Nec scripturam hanc legistis : Lapidem quem reprobaverunt ædificantes, hic factus est in caput anguli :</span>
<span id="marc-12-11" class="verse" lang="la">a Domino factum est istud, et est mirabile in oculis nostris ?</span>
<span id="marc-12-12" class="verse" lang="la">Et quærebant eum tenere : et timuerunt turbam : cognoverunt enim quoniam ad eos parabolam hanc dixerit. Et relicto eo abierunt.</span>
<span id="marc-12-13" class="verse" lang="la">Et mittunt ad eum quosdam ex pharisæis, et herodianis, ut eum caperent in verbo.</span>
<span id="marc-12-14" class="verse" lang="la">Qui venientes dicunt ei : Magister, scimus quia verax es, et non curas quemquam : nec enim vides in faciem hominum, sed in veritate viam Dei doces. Licet dari tributum Cæsari, an non dabimus ?</span>
<span id="marc-12-15" class="verse" lang="la">Qui sciens versutiam illorum, ait illos : Quid me tentatis ? afferte mihi denarium ut videam.</span>
<span id="marc-12-16" class="verse" lang="la">At illi attulerunt ei. Et ait illis : Cujus est imago hæc, et inscriptio ? Dicunt ei : Cæsaris.</span>
<span id="marc-12-17" class="verse" lang="la">Respondens autem Jesus dixit illis : Reddite igitur quæ sunt Cæsaris, Cæsari : et quæ sunt Dei, Deo. Et mirabantur super eo.</span>
<span id="marc-12-18" class="verse" lang="la">Et venerunt ad eum sadducæi, qui dicunt resurrectionem non esse : et interrogabant eum, dicentes :</span>
<span id="marc-12-19" class="verse" lang="la">Magister, Moyses nobis scripsit, ut si cujus frater mortuus fuerit, et dimiserit uxorem, et filios non reliquerit, accipiat frater ejus uxorem ipsius, et resuscitet semen fratri suo.</span>
<span id="marc-12-20" class="verse" lang="la">Septem ergo fratres erant : et primus accepit uxorem, et mortuus est non relicto semine.</span>
<span id="marc-12-21" class="verse" lang="la">Et secundus accepit eam, et mortuus est : et nec iste reliquit semen. Et tertius similiter.</span>
<span id="marc-12-22" class="verse" lang="la">Et acceperunt eam similiter septem : et non reliquerunt semen. Novissima omnium defuncta est et mulier.</span>
<span id="marc-12-23" class="verse" lang="la">In resurrectione ergo cum resurrexerint, cujus de his erit uxor ? septem enim habuerunt eam uxorem.</span>
<span id="marc-12-24" class="verse" lang="la">Et respondens Jesus, ait illis : Nonne ideo erratis, non scientes Scripturas, neque virtutem Dei ?</span>
<span id="marc-12-25" class="verse" lang="la">Cum enim a mortuis resurrexerint, neque nubent, neque nubentur, sed sunt sicut angeli in cælis.</span>
<span id="marc-12-26" class="verse" lang="la">De mortuis autem quod resurgant, non legistis in libro Moysi, super rubum, quomodo dixerit illi Deus, inquiens : Ego sum Deus Abraham, et Deus Isaac, et Deus Jacob ?</span>
<span id="marc-12-27" class="verse" lang="la">Non est Deus mortuorum, sed vivorum. Vos ergo multum erratis.</span>
<span id="marc-12-28" class="verse" lang="la">Et accessit unus de scribis, qui audierat illos conquirentes, et videns quoniam bene illis responderit, interrogavit eum quod esset primum omnium mandatum.</span>
<span id="marc-12-29" class="verse" lang="la">Jesus autem respondit ei : Quia primum omnium mandatum est : Audi Israël, Dominus Deus tuus, Deus unus est :</span>
<span id="marc-12-30" class="verse" lang="la">et diliges Dominum Deum tuum ex toto corde tuo, et ex tota anima tua, et ex tota mente tua, et ex tota virtute tua. Hoc est primum mandatum.</span>
<span id="marc-12-31" class="verse" lang="la">Secundum autem simile est illi : Diliges proximum tuum tamquam teipsum. Majus horum aliud mandatum non est.</span>
<span id="marc-12-32" class="verse" lang="la">Et ait illi scriba : Bene, Magister, in veritate dixisti, quia unus est Deus, et non est alius præter eum.</span>
<span id="marc-12-33" class="verse" lang="la">Et ut diligatur ex toto corde, et ex toto intellectu, et ex tota anima, et ex tota fortitudine, et diligere proximum tamquam seipsum, majus est omnibus holocautomatibus, et sacrificiis.</span>
<span id="marc-12-34" class="verse" lang="la">Jesus autem videns quod sapienter respondisset, dixit illi : Non es longe a regno Dei. Et nemo jam audebat eum interrogare.</span>
<span id="marc-12-35" class="verse" lang="la">Et respondens Jesus dicebat, docens in templo : Quomodo dicunt scribæ Christum filium esse David ?</span>
<span id="marc-12-36" class="verse" lang="la">Ipse enim David dicit in Spiritu Sancto : Dixit Dominus Domino meo : Sede a dextris meis, donec ponam inimicos tuos scabellum pedum tuorum.</span>
<span id="marc-12-37" class="verse" lang="la">Ipse ergo David dicit eum Dominum, et unde est filius ejus ? Et multa turba eum libenter audivit.</span>
<span id="marc-12-38" class="verse" lang="la">Et dicebat eis in doctrina sua : Cavete a scribis, qui volunt in stolis ambulare, et salutari in foro,</span>
<span id="marc-12-39" class="verse" lang="la">et in primis cathedris sedere in synagogis, et primos discubitus in cœnis :</span>
<span id="marc-12-40" class="verse" lang="la">qui devorant domos viduarum sub obtentu prolixæ orationis : hi accipient prolixius judicium.</span>
<span id="marc-12-41" class="verse" lang="la">Et sedens Jesus contra gazophylacium, aspiciebat quomodo turba jactaret æs in gazophylacium, et multi divites jactabant multa.</span>
<span id="marc-12-42" class="verse" lang="la">Cum venisset autem vidua una pauper, misit duo minuta, quod est quadrans,</span>
<span id="marc-12-43" class="verse" lang="la">et convocans discipulos suos, ait illis : Amen dico vobis, quoniam vidua hæc pauper plus omnibus misit, qui miserunt in gazophylacium.</span>
<span id="marc-12-44" class="verse" lang="la">Omnes enim ex eo, quod abundabat illis, miserunt : hæc vero de penuria sua omnia quæ habuit misit totum victum suum.</span>
</div>

<div class="chapter">
<h2>CAPUT 13</h2>


<span id="marc-13-1" class="verse" lang="la">Et cum egrederetur de templo, ait illi unus ex discipulis suis : Magister, aspice quales lapides, et quales structuræ.</span>
<span id="marc-13-2" class="verse" lang="la">Et respondens Jesus, ait illi : Vides has omnes magnas ædificationes ? Non relinquetur lapis super lapidem, qui non destruatur.</span>
<span id="marc-13-3" class="verse" lang="la">Et cum sederet in monte Olivarum contra templum, interrogabant eum separatim Petrus, et Jacobus, et Joannes, et Andreas :</span>
<span id="marc-13-4" class="verse" lang="la">Dic nobis, quando ista fient ? et quod signum erit, quando hæc omnia incipient consummari ?</span>
<span id="marc-13-5" class="verse" lang="la">Et respondens Jesus cœpit dicere illis : Videte ne quid vos seducat :</span>
<span id="marc-13-6" class="verse" lang="la">multi enim venient in nomine meo, dicentes quia ego sum : et multos seducent.</span>
<span id="marc-13-7" class="verse" lang="la">Cum audieritis autem bella, et opiniones bellorum, ne timueritis : oportet enim hæc fieri : sed nondum finis.</span>
<span id="marc-13-8" class="verse" lang="la">Exsurget enim gens contra gentem, et regnum super regnum, et erunt terræmotus per loca, et fames. Initium dolorum hæc.</span>
<span id="marc-13-9" class="verse" lang="la">Videte autem vosmetipsos. Tradent enim vos in consiliis, et in synagogis vapulabitis, et ante præsides et reges stabitis propter me, in testimonium illis.</span>
<span id="marc-13-10" class="verse" lang="la">Et in omnes gentes primum oportet prædicari Evangelium.</span>
<span id="marc-13-11" class="verse" lang="la">Et cum duxerint vos tradentes, nolite præcogitare quid loquamini : sed quod datum vobis fuerit in illa hora, id loquimini : non enim vos estis loquentes, sed Spiritus Sanctus.</span>
<span id="marc-13-12" class="verse" lang="la">Tradet autem frater fratrem in mortem, et pater filium : et consurgent filii in parentes, et morte afficient eos.</span>
<span id="marc-13-13" class="verse" lang="la">Et eritis odio omnibus propter nomen meum. Qui autem sustinuerit in finem, hic salvus erit.</span>
<span id="marc-13-14" class="verse" lang="la">Cum autem videritis abominationem desolationis stantem, ubi non debet, qui legit, intelligat : tunc qui in Judæa sunt, fugiant in montes :</span>
<span id="marc-13-15" class="verse" lang="la">et qui super tectum, ne descendat in domum, nec introëat ut tollat quid de domo sua :</span>
<span id="marc-13-16" class="verse" lang="la">et qui in agro erit, non revertatur retro tollere vestimentum suum.</span>
<span id="marc-13-17" class="verse" lang="la">Væ autem prægnantibus et nutrientibus in illis diebus.</span>
<span id="marc-13-18" class="verse" lang="la">Orate vero ut hieme non fiant.</span>
<span id="marc-13-19" class="verse" lang="la">Erunt enim dies illi tribulationes tales quales non fuerunt ab initio creaturæ, quam condidit Deus usque nunc, neque fient.</span>
<span id="marc-13-20" class="verse" lang="la">Et nisi breviasset Dominus dies, non fuisset salva omnis caro : sed propter electos, quos elegit, breviavit dies.</span>
<span id="marc-13-21" class="verse" lang="la">Et tunc si quis vobis dixerit : Ecce hic est Christus, ecce illic, ne credideritis.</span>
<span id="marc-13-22" class="verse" lang="la">Exsurgent enim pseudochristi et pseudoprophetæ, et dabunt signa et portenta ad seducendos, si fieri potest, etiam electos.</span>
<span id="marc-13-23" class="verse" lang="la">Vos ergo videte : ecce prædixi vobis omnia.</span>
<span id="marc-13-24" class="verse" lang="la">Sed in illis diebus, post tribulationem illam, sol contenebrabitur, et luna non dabit splendorem suum :</span>
<span id="marc-13-25" class="verse" lang="la">et stellæ cæli erunt decidentes, et virtutes, quæ in cælis sunt, movebuntur.</span>
<span id="marc-13-26" class="verse" lang="la">Et tunc videbunt Filium hominis venientem in nubibus cum virtute multa et gloria.</span>
<span id="marc-13-27" class="verse" lang="la">Et tunc mittet angelos suos, et congregabit electos suos a quatuor ventis, a summo terræ usque ad summum cæli.</span>
<span id="marc-13-28" class="verse" lang="la">A ficu autem discite parabolam. Cum jam ramus ejus tener fuerit, et nata fuerint folia, cognoscitis quia in proximo sit æstas :</span>
<span id="marc-13-29" class="verse" lang="la">sic et vos cum videritis hæc fieri, scitote quod in proximo sit, in ostiis.</span>
<span id="marc-13-30" class="verse" lang="la">Amen dico vobis, quoniam non transibit generatio hæc, donec omnia ista fiant.</span>
<span id="marc-13-31" class="verse" lang="la">Cælum et terra transibunt, verba autem mea non transibunt.</span>
<span id="marc-13-32" class="verse" lang="la">De die autem illo vel hora nemo scit, neque angeli in cælo, neque Filius, nisi Pater.</span>
<span id="marc-13-33" class="verse" lang="la">Videte, vigilate, et orate : nescitis enim quando tempus sit.</span>
<span id="marc-13-34" class="verse" lang="la">Sicut homo qui peregre profectus reliquit domum suam, et dedit servis suis potestatem cujusque operis, et janitori præcepit ut vigilet,</span>
<span id="marc-13-35" class="verse" lang="la">vigilate ergo (nescitis enim quando dominus domus veniat : sero, an media nocte, an galli cantu, an mane),</span>
<span id="marc-13-36" class="verse" lang="la">ne, cum venerit repente, inveniat vos dormientes.</span>
<span id="marc-13-37" class="verse" lang="la">Quod autem vobis dico, omnibus dico : Vigilate.</span>
</div>

<div class="chapter">
<h2>CAPUT 14</h2>


<span id="marc-14-1" class="verse" lang="la">Erat autem Pascha et azyma post biduum : et quærebant summi sacerdotes et scribæ quomodo eum dolo tenerent, et occiderent.</span>
<span id="marc-14-2" class="verse" lang="la">Dicebant autem : Non in die festo, ne forte tumultus fieret in populo.</span>
<span id="marc-14-3" class="verse" lang="la">Et cum esset Bethaniæ in domo Simonis leprosi, et recumberet, venit mulier habens alabastrum unguenti nardi spicati pretiosi : et fracto alabastro, effudit super caput ejus.</span>
<span id="marc-14-4" class="verse" lang="la">Erant autem quidam indigne ferentes intra semetipsos, et dicentes : Ut quid perditio ista unguenti facta est ?</span>
<span id="marc-14-5" class="verse" lang="la">poterat enim unguentum istud venundari plus quam trecentis denariis, et dari pauperibus. Et fremebant in eam.</span>
<span id="marc-14-6" class="verse" lang="la">Jesus autem dixit : Sinite eam, quid illi molesti estis ? Bonum opus operata est in me :</span>
<span id="marc-14-7" class="verse" lang="la">semper enim pauperes habetis vobiscum : et cum volueritis, potestis illis benefacere : me autem non semper habetis.</span>
<span id="marc-14-8" class="verse" lang="la">Quod habuit hæc, fecit : prævenit ungere corpus meum in sepulturam.</span>
<span id="marc-14-9" class="verse" lang="la">Amen dico vobis : Ubicumque prædicatum fuerit Evangelium istud in universo mundo, et quod fecit hæc, narrabitur in memoriam ejus.</span>
<span id="marc-14-10" class="verse" lang="la">Et Judas Iscariotes, unus de duodecim, abiit ad summos sacerdotes, ut proderet eum illis.</span>
<span id="marc-14-11" class="verse" lang="la">Qui audientes gavisi sunt : et promiserunt ei pecuniam se daturos. Et quærebat quomodo illum opportune traderet.</span>
<span id="marc-14-12" class="verse" lang="la">Et primo die azymorum quando Pascha immolabant, dicunt ei discipuli : Quo vis eamus, et paremus tibi ut manduces Pascha ?</span>
<span id="marc-14-13" class="verse" lang="la">Et mittit duos ex discipulis suis, et dicit eis : Ite in civitatem, et occurret vobis homo lagenam aquæ bajulans : sequimini eum,</span>
<span id="marc-14-14" class="verse" lang="la">et quocumque introierit, dicite domino domus, quia magister dicit : Ubi est refectio mea, ubi Pascha cum discipulis meis manducem ?</span>
<span id="marc-14-15" class="verse" lang="la">Et ipse vobis demonstrabit cœnaculum grande, stratum : et illic parate nobis.</span>
<span id="marc-14-16" class="verse" lang="la">Et abierunt discipuli ejus, et venerunt in civitatem : et invenerunt sicut dixerat illis, et paraverunt Pascha.</span>
<span id="marc-14-17" class="verse" lang="la">Vespere autem facto, venit cum duodecim.</span>
<span id="marc-14-18" class="verse" lang="la">Et discumbentibus eis, et manducantibus, ait Jesus : Amen dico vobis, quia unus ex vobis tradet me, qui manducat mecum.</span>
<span id="marc-14-19" class="verse" lang="la">At illi cœperunt contristari, et dicere ei singulatim : Numquid ego ?</span>
<span id="marc-14-20" class="verse" lang="la">Qui ait illis : Unus ex duodecim, qui intingit mecum manum in catino.</span>
<span id="marc-14-21" class="verse" lang="la">Et Filius quidem hominis vadit sicut scriptum est de eo : væ autem homini illi per quem Filius hominis tradetur ! bonum erat ei, si non esset natus homo ille.</span>
<span id="marc-14-22" class="verse" lang="la">Et manducantibus illis, accepit Jesus panem : et benedicens fregit, et dedit eis, et ait : Sumite, hoc est corpus meum.</span>
<span id="marc-14-23" class="verse" lang="la">Et accepto calice, gratias agens dedit eis : et biberunt ex illo omnes.</span>
<span id="marc-14-24" class="verse" lang="la">Et ait illis : Hic est sanguis meus novi testamenti, qui pro multis effundetur.</span>
<span id="marc-14-25" class="verse" lang="la">Amen dico vobis, quia jam non bibam de hoc genimine vitis usque in diem illum, cum illud bibam novum in regno Dei.</span>
<span id="marc-14-26" class="verse" lang="la">Et hymno dicto exierunt in montem Olivarum.</span>
<span id="marc-14-27" class="verse" lang="la">Et ait eis Jesus : Omnes scandalizabimini in me in nocte ista : quia scriptum est : Percutiam pastorem, et dispergentur oves.</span>
<span id="marc-14-28" class="verse" lang="la">Sed postquam resurrexero, præcedam vos in Galilæam.</span>
<span id="marc-14-29" class="verse" lang="la">Petrus autem ait illi : Et si omnes scandalizati fuerint in te, sed non ego.</span>
<span id="marc-14-30" class="verse" lang="la">Et ait illi Jesus : Amen dico tibi, quia tu hodie in nocte hac, priusquam gallus vocem bis dederit, ter me es negaturus.</span>
<span id="marc-14-31" class="verse" lang="la">At ille amplius loquebatur : Et si oportuerit me simul commori tibi, non te negabo. Similiter autem et omnes dicebant.</span>
<span id="marc-14-32" class="verse" lang="la">Et veniunt in prædium, cui nomen Gethsemani. Et ait discipulis suis : Sedete hic donec orem.</span>
<span id="marc-14-33" class="verse" lang="la">Et assumit Petrum, et Jacobum, et Joannem secum : et cœpit pavere et tædere.</span>
<span id="marc-14-34" class="verse" lang="la">Et ait illis : Tristis est anima mea usque ad mortem : sustinete hic, et vigilate.</span>
<span id="marc-14-35" class="verse" lang="la">Et cum processisset paululum, procidit super terram, et orabat ut, si fieri posset, transiret ab eo hora.</span>
<span id="marc-14-36" class="verse" lang="la">Et dixit : Abba pater, omnia tibi possibilia sunt : transfer calicem hunc a me : sed non quod ego volo, sed quod tu.</span>
<span id="marc-14-37" class="verse" lang="la">Et venit, et invenit eos dormientes. Et ait Petro : Simon, dormis ? non potuisti una hora vigilare ?</span>
<span id="marc-14-38" class="verse" lang="la">vigilate et orate, ut non intretis in tentationem. Spiritus quidem promptus est, caro vero infirma.</span>
<span id="marc-14-39" class="verse" lang="la">Et iterum abiens oravit, eumdem sermonem dicens.</span>
<span id="marc-14-40" class="verse" lang="la">Et reversus, denuo invenit eos dormientes (erant enim oculi eorum gravati), et ignorabant quid responderent ei.</span>
<span id="marc-14-41" class="verse" lang="la">Et venit tertio, et ait illis : Dormite jam, et requiescite. Sufficit : venit hora : ecce Filius hominis tradetur in manus peccatorum.</span>
<span id="marc-14-42" class="verse" lang="la">Surgite, eamus : ecce qui me tradet, prope est.</span>
<span id="marc-14-43" class="verse" lang="la">Et, adhuc eo loquente, venit Judas Iscariotes unus de duodecim, et cum eo turba multa cum gladiis et lignis, a summis sacerdotibus, et scribis, et senioribus.</span>
<span id="marc-14-44" class="verse" lang="la">Dederat autem traditor ejus signum eis, dicens : Quemcumque osculatus fuero, ipse est, tenete eum, et ducite caute.</span>
<span id="marc-14-45" class="verse" lang="la">Et cum venisset, statim accedens ad eum, ait : Ave Rabbi : et osculatus est eum.</span>
<span id="marc-14-46" class="verse" lang="la">At illi manus injecerunt in eum, et tenuerunt eum.</span>
<span id="marc-14-47" class="verse" lang="la">Unus autem quidam de circumstantibus educens gladium, percussit servum summi sacerdotis, et amputavit illi auriculam.</span>
<span id="marc-14-48" class="verse" lang="la">Et respondens Jesus, ait illis : Tamquam ad latronem existis cum gladiis et lignis comprehendere me ?</span>
<span id="marc-14-49" class="verse" lang="la">quotidie eram apud vos in templo docens, et non me tenuistis. Sed ut impleantur Scripturæ.</span>
<span id="marc-14-50" class="verse" lang="la">Tunc discipuli ejus relinquentes eum, omnes fugerunt.</span>
<span id="marc-14-51" class="verse" lang="la">Adolescens autem quidam sequebatur eum amictus sindone super nudo : et tenuerunt eum.</span>
<span id="marc-14-52" class="verse" lang="la">At ille rejecta sindone, nudus profugit ab eis.</span>
<span id="marc-14-53" class="verse" lang="la">Et adduxerunt Jesum ad summum sacerdotem : et convenerunt omnes sacerdotes, et scribæ, et seniores.</span>
<span id="marc-14-54" class="verse" lang="la">Petrus autem a longe secutus est eum usque intro in atrium summi sacerdotis : et sedebat cum ministris ad ignem, et calefaciebat se.</span>
<span id="marc-14-55" class="verse" lang="la">Summi vero sacerdotes et omne concilium quærebant adversus Jesum testimonium ut eum morti traderent : nec inveniebant.</span>
<span id="marc-14-56" class="verse" lang="la">Multi enim testimonium falsum dicebant adversus eum : et convenientia testimonia non erant.</span>
<span id="marc-14-57" class="verse" lang="la">Et quidam surgentes, falsum testimonium ferebant adversus eum, dicentes :</span>
<span id="marc-14-58" class="verse" lang="la">Quoniam nos audivimus eum dicentem : Ego dissolvam templum hoc manu factum, et per triduum aliud non manu factum ædificabo.</span>
<span id="marc-14-59" class="verse" lang="la">Et non erat conveniens testimonium illorum.</span>
<span id="marc-14-60" class="verse" lang="la">Et exsurgens summus sacerdos in medium, interrogavit Jesum, dicens : Non respondes quidquam ad ea quæ tibi objiciuntur ab his ?</span>
<span id="marc-14-61" class="verse" lang="la">Ille autem tacebat, et nihil respondit. Rursum summus sacerdos interrogabat eum, et dixit ei : Tu es Christus Filius Dei benedicti ?</span>
<span id="marc-14-62" class="verse" lang="la">Jesus autem dixit illi : Ego sum : et videbitis Filium hominis sedentem a dextris virtutis Dei, et venientem cum nubibus cæli.</span>
<span id="marc-14-63" class="verse" lang="la">Summus autem sacerdos scindens vestimenta sua, ait : Quid adhuc desideramus testes ?</span>
<span id="marc-14-64" class="verse" lang="la">Audistis blasphemiam : quid vobis videtur ? Qui omnes condemnaverunt eum esse reum mortis.</span>
<span id="marc-14-65" class="verse" lang="la">Et cœperunt quidam conspuere eum, et velare faciem ejus, et colaphis eum cædere, et dicere ei : Prophetiza : et ministri alapis eum cædebant.</span>
<span id="marc-14-66" class="verse" lang="la">Et cum esset Petrus in atrio deorsum, venit una ex ancillis summi sacerdotis :</span>
<span id="marc-14-67" class="verse" lang="la">et cum vidisset Petrum calefacientem se, aspiciens illum, ait : Et tu cum Jesu Nazareno eras.</span>
<span id="marc-14-68" class="verse" lang="la">At ille negavit, dicens : Neque scio, neque novi quid dicas. Et exiit foras ante atrium, et gallus cantavit.</span>
<span id="marc-14-69" class="verse" lang="la">Rursus autem cum vidisset illum ancilla, cœpit dicere circumstantibus : Quia hic ex illis est.</span>
<span id="marc-14-70" class="verse" lang="la">At ille iterum negavit. Et post pusillum rursus qui astabant, dicebant Petro : Vere ex illis es : nam et Galilæus es.</span>
<span id="marc-14-71" class="verse" lang="la">Ille autem cœpit anathematizare et jurare : Quia nescio hominem istum, quem dicitis.</span>
<span id="marc-14-72" class="verse" lang="la">Et statim gallus iterum cantavit. Et recordatus est Petrus verbi quod dixerat ei Jesus : Priusquam gallus cantet bis, ter me negabis. Et cœpit flere.</span>
</div>

<div class="chapter">
<h2>CAPUT 15</h2>


<span id="marc-15-1" class="verse" lang="la">Et confestim mane consilium facientes summi sacerdotes cum senioribus, et scribis, et universo concilio, vincientes Jesum, duxerunt, et tradiderunt Pilato.</span>
<span id="marc-15-2" class="verse" lang="la">Et interrogavit eum Pilatus : Tu es rex Judæorum ? At ille respondens, ait illi : Tu dicis.</span>
<span id="marc-15-3" class="verse" lang="la">Et accusabant eum summi sacerdotes in multis.</span>
<span id="marc-15-4" class="verse" lang="la">Pilatus autem rursum interrogavit eum, dicens : Non respondes quidquam ? vide in quantis te accusant.</span>
<span id="marc-15-5" class="verse" lang="la">Jesus autem amplius nihil respondit, ita ut miraretur Pilatus.</span>
<span id="marc-15-6" class="verse" lang="la">Per diem autem festum solebat dimittere illis unum ex vinctis, quemcumque petissent.</span>
<span id="marc-15-7" class="verse" lang="la">Erat autem qui dicebatur Barrabas, qui cum seditiosis erat vinctus, qui in seditione fecerat homicidium.</span>
<span id="marc-15-8" class="verse" lang="la">Et cum ascendisset turba, cœpit rogare, sicut semper faciebat illis.</span>
<span id="marc-15-9" class="verse" lang="la">Pilatus autem respondit eis, et dixit : Vultis dimittam vobis regem Judæorum ?</span>
<span id="marc-15-10" class="verse" lang="la">Sciebat enim quod per invidiam tradidissent eum summi sacerdotes.</span>
<span id="marc-15-11" class="verse" lang="la">Pontifices autem concitaverunt turbam, ut magis Barabbam dimitteret eis.</span>
<span id="marc-15-12" class="verse" lang="la">Pilatus autem iterum respondens, ait illis : Quid ergo vultis faciam regi Judæorum ?</span>
<span id="marc-15-13" class="verse" lang="la">At illi iterum clamaverunt : Crucifige eum.</span>
<span id="marc-15-14" class="verse" lang="la">Pilatus vero dicebat illis : Quid enim mali fecit ? At illi magis clamabant : Crucifige eum.</span>
<span id="marc-15-15" class="verse" lang="la">Pilatus autem volens populo satisfacere, dimisit illis Barabbam, et tradidit Jesum flagellis cæsum, ut crucifigeretur.</span>
<span id="marc-15-16" class="verse" lang="la">Milites autem duxerunt eum in atrium prætorii, et convocant totam cohortem,</span>
<span id="marc-15-17" class="verse" lang="la">et induunt eum purpura, et imponunt ei plectentes spineam coronam.</span>
<span id="marc-15-18" class="verse" lang="la">Et cœperunt salutare eum : Ave rex Judæorum.</span>
<span id="marc-15-19" class="verse" lang="la">Et percutiebant caput ejus arundine : et conspuebant eum, et ponentes genua, adorabant eum.</span>
<span id="marc-15-20" class="verse" lang="la">Et postquam illuserunt ei, exuerunt illum purpura, et induerunt eum vestimentis suis : et educunt illum ut crucifigerent eum.</span>
<span id="marc-15-21" class="verse" lang="la">Et angariaverunt prætereuntem quempiam, Simonem Cyrenæum venientem de villa, patrem Alexandri et Rufi, ut tolleret crucem ejus.</span>
<span id="marc-15-22" class="verse" lang="la">Et perducunt illum in Golgotha locum : quod est interpretatum Calvariæ locus.</span>
<span id="marc-15-23" class="verse" lang="la">Et dabant ei bibere myrrhatum vinum : et non accepit.</span>
<span id="marc-15-24" class="verse" lang="la">Et crucifigentes eum, diviserunt vestimenta ejus, mittentes sortem super eis, quis quid tolleret.</span>
<span id="marc-15-25" class="verse" lang="la">Erat autem hora tertia : et crucifixerunt eum.</span>
<span id="marc-15-26" class="verse" lang="la">Et erat titulus causæ ejus inscriptus : Rex Judæorum.</span>
<span id="marc-15-27" class="verse" lang="la">Et cum eo crucifigunt duos latrones : unum a dextris, et alium a sinistris ejus.</span>
<span id="marc-15-28" class="verse" lang="la">Et impleta est Scriptura, quæ dicit : Et cum iniquis reputatus est.</span>
<span id="marc-15-29" class="verse" lang="la">Et prætereuntes blasphemabant eum, moventes capita sua, et dicentes : Vah ! qui destruis templum Dei, et in tribus diebus reædificas,</span>
<span id="marc-15-30" class="verse" lang="la">salvum fac temetipsum descendens de cruce.</span>
<span id="marc-15-31" class="verse" lang="la">Similiter et summi sacerdotes illudentes, ad alterutrum cum scribis dicebant : Alios salvos fecit ; seipsum non potest salvum facere.</span>
<span id="marc-15-32" class="verse" lang="la">Christus rex Israël descendat nunc de cruce, ut videamus, et credamus. Et qui cum eo crucifixi erant, convitiabantur ei.</span>
<span id="marc-15-33" class="verse" lang="la">Et facta hora sexta, tenebræ factæ sunt per totam terram usque in horam nonam.</span>
<span id="marc-15-34" class="verse" lang="la">Et hora nona exclamavit Jesus voce magna, dicens : Eloi, eloi, lamma sabacthani ? quod est interpretatum : Deus meus, Deus meus, ut quid dereliquisti me ?</span>
<span id="marc-15-35" class="verse" lang="la">Et quidam de circumstantibus audientes, dicebant : Ecce Eliam vocat.</span>
<span id="marc-15-36" class="verse" lang="la">Currens autem unus, et implens spongiam aceto, circumponensque calamo, potum dabat ei, dicens : Sinite, videamus si veniat Elias ad deponendum eum.</span>
<span id="marc-15-37" class="verse" lang="la">Jesus autem emissa voce magna expiravit.</span>
<span id="marc-15-38" class="verse" lang="la">Et velum templi scissum est in duo, a summo usque deorsum.</span>
<span id="marc-15-39" class="verse" lang="la">Videns autem centurio, qui ex adverso stabat, quia sic clamans expirasset, ait : Vere hic homo Filius Dei erat.</span>
<span id="marc-15-40" class="verse" lang="la">Erant autem et mulieres de longe aspicientes : inter quas erat Maria Magdalene, et Maria Jacobi minoris, et Joseph mater, et Salome :</span>
<span id="marc-15-41" class="verse" lang="la">et cum esset in Galilæa, sequebantur eum, et ministrabant ei, et aliæ multæ, quæ simul cum eo ascenderant Jerosolymam.</span>
<span id="marc-15-42" class="verse" lang="la">Et cum jam sero esset factum (quia erat parasceve, quod est ante sabbatum),</span>
<span id="marc-15-43" class="verse" lang="la">venit Joseph ab Arimathæa nobilis decurio, qui et ipse erat exspectans regnum Dei, et audacter introivit ad Pilatum, et petiit corpus Jesu.</span>
<span id="marc-15-44" class="verse" lang="la">Pilatus autem mirabatur si jam obiisset. Et accersito centurione, interrogavit eum si jam mortuus esset.</span>
<span id="marc-15-45" class="verse" lang="la">Et cum cognovisset a centurione, donavit corpus Joseph.</span>
<span id="marc-15-46" class="verse" lang="la">Joseph autem mercatus sindonem, et deponens eum involvit sindone, et posuit eum in monumento quod erat excisum de petra, et advolvit lapidem ad ostium monumenti.</span>
<span id="marc-15-47" class="verse" lang="la">Maria autem Magdalene et Maria Joseph aspiciebant ubi poneretur.</span>
</div>

<div class="chapter">
<h2>CAPUT 16</h2>


<span id="marc-16-1" class="verse" lang="la">Et cum transisset sabbatum, Maria Magdalene, et Maria Jacobi, et Salome emerunt aromata ut venientes ungerent Jesum.</span>
<span id="marc-16-2" class="verse" lang="la">Et valde mane una sabbatorum, veniunt ad monumentum, orto jam sole.</span>
<span id="marc-16-3" class="verse" lang="la">Et dicebant ad invicem : Quis revolvet nobis lapidem ab ostio monumenti ?</span>
<span id="marc-16-4" class="verse" lang="la">Et respicientes viderunt revolutum lapidem. Erat quippe magnus valde.</span>
<span id="marc-16-5" class="verse" lang="la">Et introëuntes in monumentum viderunt juvenem sedentem in dextris, coopertum stola candida, et obstupuerunt.</span>
<span id="marc-16-6" class="verse" lang="la">Qui dicit illis : Nolite expavescere : Jesum quæritis Nazarenum, crucifixum : surrexit, non est hic, ecce locus ubi posuerunt eum.</span>
<span id="marc-16-7" class="verse" lang="la">Sed ite, dicite discipulis ejus, et Petro, quia præcedit vos in Galilæam : ibi eum videbitis, sicut dixit vobis.</span>
<span id="marc-16-8" class="verse" lang="la">At illæ exeuntes, fugerunt de monumento : invaserat enim eas tremor et pavor : et nemini quidquam dixerunt : timebant enim.</span>
<span id="marc-16-9" class="verse" lang="la">Surgens autem mane prima sabbati, apparuit primo Mariæ Magdalene, de qua ejecerat septem dæmonia.</span>
<span id="marc-16-10" class="verse" lang="la">Illa vadens nuntiavit his, qui cum eo fuerant, lugentibus et flentibus.</span>
<span id="marc-16-11" class="verse" lang="la">Et illi audientes quia viveret, et visus esset ab ea, non crediderunt.</span>
<span id="marc-16-12" class="verse" lang="la">Post hæc autem duobus ex his ambulantibus ostensus est in alia effigie, euntibus in villam :</span>
<span id="marc-16-13" class="verse" lang="la">et illi euntes nuntiaverunt ceteris : nec illis crediderunt.</span>
<span id="marc-16-14" class="verse" lang="la">Novissime recumbentibus illis undecim apparuit : et exprobravit incredulitatem eorum et duritiam cordis : quia iis, qui viderant eum resurrexisse, non crediderunt.</span>
<span id="marc-16-15" class="verse" lang="la">Et dixit eis : Euntes in mundum universum prædicate Evangelium omni creaturæ.</span>
<span id="marc-16-16" class="verse" lang="la">Qui crediderit, et baptizatus fuerit, salvus erit : qui vero non crediderit, condemnabitur.</span>
<span id="marc-16-17" class="verse" lang="la">Signa autem eos qui crediderint, hæc sequentur : in nomine meo dæmonia ejicient : linguis loquentur novis :</span>
<span id="marc-16-18" class="verse" lang="la">serpentes tollent : et si mortiferum quid biberint, non eis nocebit : super ægros manus imponent, et bene habebunt.</span>
<span id="marc-16-19" class="verse" lang="la">Et Dominus quidem Jesus postquam locutus est eis, assumptus est in cælum, et sedet a dextris Dei.</span>
<span id="marc-16-20" class="verse" lang="la">Illi autem profecti prædicaverunt ubique, Domino cooperante, et sermonem confirmante, sequentibus signis.</span>
</div>

</body>
</html>