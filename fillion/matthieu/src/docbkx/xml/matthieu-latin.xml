<?xml version="1.0" encoding="UTF-8" standalone="no"?>
<!DOCTYPE html>
<html xmlns="http://www.w3.org/1999/xhtml">
	<head>
		<meta charset="UTF-8"/>
		<style>
h1 {
	counter-reset: verse;
}
.verse { 
	counter-increment: verse;
}
.verse:before {
	content: counter(verse) " ";
	color: blue;
	font-size: smaller;
	font-weight: bold;
}		
		</style>
</head>
<body>

<div id="matthieu-1">
<h1>Chapitre 1</h1>
<p>
<span id="matthieu-1-1" class="verse" lang="la">Liber generationis Jesu Christi filii David, filii Abraham.</span>
<span id="matthieu-1-2" class="verse" lang="la">Abraham genuit Isaac. Isaac autem genuit Jacob. Jacob autem genuit Judam, et fratres ejus.</span>
<span id="matthieu-1-3" class="verse" lang="la">Judas autem genuit Phares, et Zaram de Thamar. Phares autem genuit Esron. Esron autem genuit Aram.</span>
<span id="matthieu-1-4" class="verse" lang="la">Aram autem genuit Aminadab. Aminadab autem genuit Naasson. Naasson autem genuit Salmon.</span>
<span id="matthieu-1-5" class="verse" lang="la">Salmon autem genuit Booz de Rahab. Booz autem genuit Obed ex Ruth. Obed autem genuit Jesse. Jesse autem genuit David regem.</span>
<span id="matthieu-1-6" class="verse" lang="la">David autem rex genuit Salomonem ex ea quæ fuit Uriæ.</span>
<span id="matthieu-1-7" class="verse" lang="la">Salomon autem genuit Roboam. Roboam autem genuit Abiam. Abias autem genuit Asa.</span>
<span id="matthieu-1-8" class="verse" lang="la">Asa autem genuit Josophat. Josophat autem genuit Joram. Joram autem genuit Oziam.</span>
<span id="matthieu-1-9" class="verse" lang="la">Ozias autem genuit Joatham. Joatham autem genuit Achaz. Achaz autem genuit Ezechiam.</span>
<span id="matthieu-1-10" class="verse" lang="la">Ezechias autem genuit Manassen. Manasses autem genuit Amon. Amon autem genuit Josiam.</span>
<span id="matthieu-1-11" class="verse" lang="la">Josias autem genuit Jechoniam, et fratres ejus in transmigratione Babylonis.</span>
<span id="matthieu-1-12" class="verse" lang="la">Et post transmigrationem Babylonis : Jechonias genuit Salathiel. Salathiel autem genuit Zorobabel.</span>
<span id="matthieu-1-13" class="verse" lang="la">Zorobabel autem genuit Abiud. Abiud autem genuit Eliacim. Eliacim autem genuit Azor.</span>
<span id="matthieu-1-14" class="verse" lang="la">Azor autem genuit Sadoc. Sadoc autem genuit Achim. Achim autem genuit Eliud.</span>
<span id="matthieu-1-15" class="verse" lang="la">Eliud autem genuit Eleazar. Eleazar autem genuit Mathan. Mathan autem genuit Jacob.</span>
<span id="matthieu-1-16" class="verse" lang="la">Jacob autem genuit Joseph virum Mariæ, de qua natus est Jesus, qui vocatur Christus.</span>
<span id="matthieu-1-17" class="verse" lang="la">Omnes itaque generationes ab Abraham usque ad David, generationes quatuordecim : et a David usque ad transmigrationem Babylonis, generationes quatuordecim : et a transmigratione Babylonis usque ad Christum, generationes quatuordecim.</span>
</p>

<p>
<span id="matthieu-1-18" class="verse" lang="la">Christi autem generatio sic erat : cum esset desponsata mater ejus Maria Joseph, antequam convenirent inventa est in utero habens de Spiritu Sancto.</span>
<span id="matthieu-1-19" class="verse" lang="la">Joseph autem vir ejus cum esset justus, et nollet eam traducere, voluit occulte dimittere eam.</span>
<span id="matthieu-1-20" class="verse" lang="la">Hæc autem eo cogitante, ecce angelus Domini apparuit in somnis ei, dicens : Joseph, fili David, noli timere accipere Mariam conjugem tuam : quod enim in ea natum est, de Spiritu Sancto est.</span>
<span id="matthieu-1-21" class="verse" lang="la">Pariet autem filium : et vocabis nomen ejus Jesum : ipse enim salvum faciet populum suum a peccatis eorum.</span>
<span id="matthieu-1-22" class="verse" lang="la">Hoc autem totum factum est, ut adimpleretur quod dictum est a Domino per prophetam dicentem :</span>
<span id="matthieu-1-23" class="verse" lang="la">Ecce virgo in utero habebit, et pariet filium : et vocabunt nomen ejus Emmanuel, quod est interpretatum Nobiscum Deus.</span>
<span id="matthieu-1-24" class="verse" lang="la">Exsurgens autem Joseph a somno, fecit sicut præcepit ei angelus Domini, et accepit conjugem suam.</span>
<span id="matthieu-1-25" class="verse" lang="la">Et non cognoscebat eam donec peperit filium suum primogenitum : et vocavit nomen ejus Jesum.</span>
</p>
</div>

<div id="matthieu-2">
<h1>Chapitre 2</h1>
<p>
<span id="matthieu-2-1" class="verse" lang="la">Cum ergo natus esset Jesus in Bethlehem Juda in diebus Herodis regis, ecce magi ab oriente venerunt Jerosolymam,</span>
<span id="matthieu-2-2" class="verse" lang="la">dicentes : Ubi est qui natus est rex Judæorum ? vidimus enim stellam ejus in oriente, et venimus adorare eum.</span>
<span id="matthieu-2-3" class="verse" lang="la">Audiens autem Herodes rex, turbatus est, et omnis Jerosolyma cum illo.</span>
<span id="matthieu-2-4" class="verse" lang="la">Et congregans omnes principes sacerdotum, et scribas populi, sciscitabatur ab eis ubi Christus nasceretur.</span>
<span id="matthieu-2-5" class="verse" lang="la">At illi dixerunt : In Bethlehem Judæ : sic enim scriptum est per prophetam :</span>
<span id="matthieu-2-6" class="verse" lang="la">Et tu Bethlehem terra Juda,</span>
nequaquam minima es
in principibus Juda :
ex te enim exiet dux, qui regat populum meum Israël.
<span id="matthieu-2-7" class="verse" lang="la">Tunc Herodes clam vocatis magis diligenter didicit ab eis tempus stellæ, quæ apparuit eis :</span>
<span id="matthieu-2-8" class="verse" lang="la">et mittens illos in Bethlehem, dixit : Ite, et interrogate diligenter de puero : et cum inveneritis, renuntiate mihi, ut et ego veniens adorem eum.</span>
<span id="matthieu-2-9" class="verse" lang="la">Qui cum audissent regem, abierunt, et ecce stella, quam viderant in oriente, antecedebat eos, usque dum veniens staret supra, ubi erat puer.</span>
<span id="matthieu-2-10" class="verse" lang="la">Videntes autem stellam gavisi sunt gaudio magno valde.</span>
<span id="matthieu-2-11" class="verse" lang="la">Et intrantes domum, invenerunt puerum cum Maria matre ejus, et procidentes adoraverunt eum : et apertis thesauris suis obtulerunt ei munera, aurum, thus, et myrrham.</span>
<span id="matthieu-2-12" class="verse" lang="la">Et responso accepto in somnis ne redirent ad Herodem, per aliam viam reversi sunt in regionem suam.</span>
</p>

<p>
<span id="matthieu-2-13" class="verse" lang="la">Qui cum recessissent, ecce angelus Domini apparuit in somnis Joseph, dicens : Surge, et accipe puerum, et matrem ejus, et fuge in Ægyptum, et esto ibi usque dum dicam tibi. Futurum est enim ut Herodes quærat puerum ad perdendum eum.</span>
<span id="matthieu-2-14" class="verse" lang="la">Qui consurgens accepit puerum et matrem ejus nocte, et secessit in Ægyptum :</span>
<span id="matthieu-2-15" class="verse" lang="la">et erat ibi usque ad obitum Herodis : ut adimpleretur quod dictum est a Domino per prophetam dicentem : Ex Ægypto vocavi filium meum.</span>
<span id="matthieu-2-16" class="verse" lang="la">Tunc Herodes videns quoniam illusus esset a magis, iratus est valde, et mittens occidit omnes pueros, qui erant in Bethlehem, et in omnibus finibus ejus, a bimatu et infra secundum tempus, quod exquisierat a magis.</span>
<span id="matthieu-2-17" class="verse" lang="la">Tunc adimpletum est quod dictum est per Jeremiam prophetam dicentem :</span>
<span id="matthieu-2-18" class="verse" lang="la">Vox in Rama audita est</span>
ploratus, et ululatus multus :
Rachel plorans filios suos,
et noluit consolari, quia non sunt.
</p>

<p>

<span id="matthieu-2-19" class="verse" lang="la">Defuncto autem Herode, ecce angelus Domini apparuit in somnis Joseph in Ægypto,</span>
<span id="matthieu-2-20" class="verse" lang="la">dicens : Surge, et accipe puerum, et matrem ejus, et vade in terram Israël : defuncti sunt enim qui quærebant animam pueri.</span>
<span id="matthieu-2-21" class="verse" lang="la">Qui consurgens, accepit puerum, et matrem ejus, et venit in terram Israël.</span>
<span id="matthieu-2-22" class="verse" lang="la">Audiens autem quod Archelaus regnaret in Judæa pro Herode patre suo, timuit illo ire : et admonitus in somnis, secessit in partes Galilææ.</span>
<span id="matthieu-2-23" class="verse" lang="la">Et veniens habitavit in civitate quæ vocatur Nazareth : ut adimpleretur quod dictum est per prophetas : Quoniam Nazaræus vocabitur.</span>
</p>
</div>

<div id="matthieu-3">
<h1>Chapitre 3</h1>
<p>
<span id="matthieu-3-1" class="verse" lang="la">In diebus autem illis venit Joannes Baptista prædicans in deserto Judææ,</span>
<span id="matthieu-3-2" class="verse" lang="la">et dicens : Pœnitentiam agite : appropinquavit enim regnum cælorum.</span>
<span id="matthieu-3-3" class="verse" lang="la">Hic est enim, qui dictus est per Isaiam prophetam dicentem :</span>
Vox clamantis in deserto :
Parate viam Domini ;
rectas facite semitas ejus.
<span id="matthieu-3-4" class="verse" lang="la">Ipse autem Joannes habebat vestimentum de pilis camelorum, et zonam pelliceam circa lumbos suos : esca autem ejus erat locustæ, et mel silvestre.</span>
<span id="matthieu-3-5" class="verse" lang="la">Tunc exibat ad eum Jerosolyma, et omnis Judæa, et omnis regio circa Jordanem ;</span>
<span id="matthieu-3-6" class="verse" lang="la">et baptizabantur ab eo in Jordane, confitentes peccata sua.</span>
<span id="matthieu-3-7" class="verse" lang="la">Videns autem multos pharisæorum, et sadducæorum, venientes ad baptismum suum, dixit eis : Progenies viperarum, quis demonstravit vobis fugere a ventura ira ?</span>
<span id="matthieu-3-8" class="verse" lang="la">Facite ergo fructum dignum pœnitentiæ.</span>
<span id="matthieu-3-9" class="verse" lang="la">Et ne velitis dicere intra vos : Patrem habemus Abraham. Dico enim vobis quoniam potens est Deus de lapidibus istis suscitare filios Abrahæ.</span>
<span id="matthieu-3-10" class="verse" lang="la">Jam enim securis ad radicem arborum posita est. Omnis ergo arbor, quæ non facit fructum bonum, excidetur, et in ignem mittetur.</span>
<span id="matthieu-3-11" class="verse" lang="la">Ego quidem baptizo vos in aqua in pœnitentiam : qui autem post me venturus est, fortior me est, cujus non sum dignus calceamenta portare : ipse vos baptizabit in Spiritu Sancto, et igni.</span>
<span id="matthieu-3-12" class="verse" lang="la">Cujus ventilabrum in manu sua : et permundabit aream suam : et congregabit triticum suum in horreum, paleas autem comburet igni inextinguibili.</span>
</p>

<p>
<span id="matthieu-3-13" class="verse" lang="la">Tunc venit Jesus a Galilæa in Jordanem ad Joannem, ut baptizaretur ab eo.</span>
<span id="matthieu-3-14" class="verse" lang="la">Joannes autem prohibebat eum, dicens : Ego a te debeo baptizari, et tu venis ad me ?</span>
<span id="matthieu-3-15" class="verse" lang="la">Respondens autem Jesus, dixit ei : Sine modo : sic enim decet nos implere omnem justitiam. Tunc dimisit eum.</span>
<span id="matthieu-3-16" class="verse" lang="la">Baptizatus autem Jesus, confestim ascendit de aqua, et ecce aperti sunt ei cæli : et vidit Spiritum Dei descendentem sicut columbam, et venientem super se.</span>
<span id="matthieu-3-17" class="verse" lang="la">Et ecce vox de cælis dicens : Hic est Filius meus dilectus, in quo mihi complacui.</span>
</p>
</div>

<div id="matthieu-4">
<h1>Chapitre 4</h1>
<p>
<span id="matthieu-4-1" class="verse" lang="la">Tunc Jesus ductus est in desertum a Spiritu, ut tentaretur a diabolo.</span>
<span id="matthieu-4-2" class="verse" lang="la">Et cum jejunasset quadraginta diebus, et quadraginta noctibus, postea esuriit.</span>
<span id="matthieu-4-3" class="verse" lang="la">Et accedens tentator dixit ei : Si Filius Dei es, dic ut lapides isti panes fiant.</span>
<span id="matthieu-4-4" class="verse" lang="la">Qui respondens dixit : Scriptum est : Non in solo pane vivit homo, sed in omni verbo, quod procedit de ore Dei.</span>
<span id="matthieu-4-5" class="verse" lang="la">Tunc assumpsit eum diabolus in sanctam civitatem, et statuit eum super pinnaculum templi,</span>
<span id="matthieu-4-6" class="verse" lang="la">et dixit ei : Si Filius Dei es, mitte te deorsum. Scriptum est enim : Quia angelis suis mandavit de te, et in manibus tollent te, ne forte offendas ad lapidem pedem tuum.</span>
<span id="matthieu-4-7" class="verse" lang="la">Ait illi Jesus : Rursum scriptum est : Non tentabis Dominum Deum tuum.</span>
<span id="matthieu-4-8" class="verse" lang="la">Iterum assumpsit eum diabolus in montem excelsum valde : et ostendit ei omnia regna mundi, et gloriam eorum,</span>
<span id="matthieu-4-9" class="verse" lang="la">et dixit ei : Hæc omnia tibi dabo, si cadens adoraveris me.</span>
<span id="matthieu-4-10" class="verse" lang="la">Tunc dicit ei Jesus : Vade Satana : Scriptum est enim : Dominum Deum tuum adorabis, et illi soli servies.</span>
<span id="matthieu-4-11" class="verse" lang="la">Tunc reliquit eum diabolus : et ecce angeli accesserunt, et ministrabant ei.</span>
</p>

<p>
<span id="matthieu-4-12" class="verse" lang="la">Cum autem audisset Jesus quod Joannes traditus esset, secessit in Galilæam :</span>
<span id="matthieu-4-13" class="verse" lang="la">et, relicta civitate Nazareth, venit, et habitavit in Capharnaum maritima, in finibus Zabulon et Nephthalim :</span>
<span id="matthieu-4-14" class="verse" lang="la">ut adimpleretur quod dictum est per Isaiam prophetam :</span>
<span id="matthieu-4-15" class="verse" lang="la">Terra Zabulon, et terra Nephthalim,</span>
via maris trans Jordanem,
Galilæa gentium :
<span id="matthieu-4-16" class="verse" lang="la">populus, qui sedebat in tenebris,</span>
vidit lucem magnam :
et sedentibus in regione umbræ mortis,
lux orta est eis.
<span id="matthieu-4-17" class="verse" lang="la">Exinde cœpit Jesus prædicare, et dicere : Pœnitentiam agite : appropinquavit enim regnum cælorum.</span>
</p>

<p>
<span id="matthieu-4-18" class="verse" lang="la">Ambulans autem Jesus juxta mare Galilææ, vidit duos fratres, Simonem, qui vocatur Petrus, et Andream fratrem ejus, mittentes rete in mare (erant enim piscatores),</span>
<span id="matthieu-4-19" class="verse" lang="la">et ait illis : Venite post me, et faciam vos fieri piscatores hominum.</span>
<span id="matthieu-4-20" class="verse" lang="la">At illi continuo relictis retibus secuti sunt eum.</span>
<span id="matthieu-4-21" class="verse" lang="la">Et procedens inde, vidit alios duos fratres, Jacobum Zebedæi, et Joannem fratrem ejus, in navi cum Zebedæo patre eorum, reficientes retia sua : et vocavit eos.</span>
<span id="matthieu-4-22" class="verse" lang="la">Illi autem statim relictis retibus et patre, secuti sunt eum.</span>
<span id="matthieu-4-23" class="verse" lang="la">Et circuibat Jesus totam Galilæam, docens in synagogis eorum, et prædicans Evangelium regni : et sanans omnem languorem, et omnem infirmitatem in populo.</span>
<span id="matthieu-4-24" class="verse" lang="la">Et abiit opinio ejus in totam Syriam, et obtulerunt ei omnes male habentes, variis languoribus, et tormentis comprehensos, et qui dæmonia habebant, et lunaticos, et paralyticos, et curavit eos :</span>
<span id="matthieu-4-25" class="verse" lang="la">et secutæ sunt eum turbæ multæ de Galilæa, et Decapoli, et de Jerosolymis, et de Judæa, et de trans Jordanem.</span>
</p>
</div>

<div id="matthieu-5">
<h1>Chapitre 5</h1>
<p>
<span id="matthieu-5-1" class="verse" lang="la">Videns autem Jesus turbas, ascendit in montem, et cum sedisset, accesserunt ad eum discipuli ejus,</span>
<span id="matthieu-5-2" class="verse" lang="la">et aperiens os suum docebat eos dicens :</span>
<span id="matthieu-5-3" class="verse" lang="la">Beati pauperes spiritu : quoniam ipsorum est regnum cælorum.</span>
<span id="matthieu-5-4" class="verse" lang="la">Beati mites : quoniam ipsi possidebunt terram.</span>
<span id="matthieu-5-5" class="verse" lang="la">Beati qui lugent : quoniam ipsi consolabuntur.</span>
<span id="matthieu-5-6" class="verse" lang="la">Beati qui esuriunt et sitiunt justitiam : quoniam ipsi saturabuntur.</span>
<span id="matthieu-5-7" class="verse" lang="la">Beati misericordes : quoniam ipsi misericordiam consequentur.</span>
<span id="matthieu-5-8" class="verse" lang="la">Beati mundo corde : quoniam ipsi Deum videbunt.</span>
<span id="matthieu-5-9" class="verse" lang="la">Beati pacifici : quoniam filii Dei vocabuntur.</span>
<span id="matthieu-5-10" class="verse" lang="la">Beati qui persecutionem patiuntur propter justitiam : quoniam ipsorum est regnum cælorum.</span>
<span id="matthieu-5-11" class="verse" lang="la">Beati estis cum maledixerint vobis, et persecuti vos fuerint, et dixerint omne malum adversum vos mentientes, propter me :</span>
<span id="matthieu-5-12" class="verse" lang="la">gaudete, et exsultate, quoniam merces vestra copiosa est in cælis. Sic enim persecuti sunt prophetas, qui fuerunt ante vos.</span>
</p>

<p>
<span id="matthieu-5-13" class="verse" lang="la">Vos estis sal terræ. Quod si sal evanuerit, in quo salietur ? ad nihilum valet ultra, nisi ut mittatur foras, et conculcetur ab hominibus.</span>
<span id="matthieu-5-14" class="verse" lang="la">Vos estis lux mundi. Non potest civitas abscondi supra montem posita,</span>
<span id="matthieu-5-15" class="verse" lang="la">neque accendunt lucernam, et ponunt eam sub modio, sed super candelabrum, ut luceat omnibus qui in domo sunt.</span>
<span id="matthieu-5-16" class="verse" lang="la">Sic luceat lux vestra coram hominibus : ut videant opera vestra bona, et glorificent Patrem vestrum, qui in cælis est.</span>
</p>

<p>
<span id="matthieu-5-17" class="verse" lang="la">Nolite putare quoniam veni solvere legem aut prophetas : non veni solvere, sed adimplere.</span>
<span id="matthieu-5-18" class="verse" lang="la">Amen quippe dico vobis, donec transeat cælum et terra, jota unum aut unus apex non præteribit a lege, donec omnia fiant.</span>
<span id="matthieu-5-19" class="verse" lang="la">Qui ergo solverit unum de mandatis istis minimis, et docuerit sic homines, minimus vocabitur in regno cælorum : qui autem fecerit et docuerit, hic magnus vocabitur in regno cælorum.</span>
<span id="matthieu-5-20" class="verse" lang="la">Dico enim vobis, quia nisi abundaverit justitia vestra plus quam scribarum et pharisæorum, non intrabitis in regnum cælorum.</span>
</p>

<p>
<span id="matthieu-5-21" class="verse" lang="la">Audistis quia dictum est antiquis : Non occides : qui autem occiderit, reus erit judicio.</span>
<span id="matthieu-5-22" class="verse" lang="la">Ego autem dico vobis : quia omnis qui irascitur fratri suo, reus erit judicio. Qui autem dixerit fratri suo, raca : reus erit concilio. Qui autem dixerit, fatue : reus erit gehennæ ignis.</span>
<span id="matthieu-5-23" class="verse" lang="la">Si ergo offers munus tuum ad altare, et ibi recordatus fueris quia frater tuus habet aliquid adversum te :</span>
<span id="matthieu-5-24" class="verse" lang="la">relinque ibi munus tuum ante altare, et vade prius reconciliari fratri tuo : et tunc veniens offeres munus tuum.</span>
<span id="matthieu-5-25" class="verse" lang="la">Esto consentiens adversario tuo cito dum es in via cum eo : ne forte tradat te adversarius judici, et judex tradat te ministro : et in carcerem mittaris.</span>
<span id="matthieu-5-26" class="verse" lang="la">Amen dico tibi, non exies inde, donec reddas novissimum quadrantem.</span>
</p>

<p>
<span id="matthieu-5-27" class="verse" lang="la">Audistis quia dictum est antiquis : Non mœchaberis.</span>
<span id="matthieu-5-28" class="verse" lang="la">Ego autem dico vobis : quia omnis qui viderit mulierem ad concupiscendum eam, jam mœchatus est eam in corde suo.</span>
<span id="matthieu-5-29" class="verse" lang="la">Quod si oculus tuus dexter scandalizat te, erue eum, et projice abs te : expedit enim tibi ut pereat unum membrorum tuorum, quam totum corpus tuum mittatur in gehennam.</span>
<span id="matthieu-5-30" class="verse" lang="la">Et si dextra manus tua scandalizat te, abscide eam, et projice abs te : expedit enim tibi ut pereat unum membrorum tuorum, quam totum corpus tuum eat in gehennam.</span>
<span id="matthieu-5-31" class="verse" lang="la">Dictum est autem : Quicumque dimiserit uxorem suam, det ei libellum repudii.</span>
<span id="matthieu-5-32" class="verse" lang="la">Ego autem dico vobis : quia omnis qui dimiserit uxorem suam, excepta fornicationis causa, facit eam mœchari : et qui dimissam duxerit, adulterat.</span>
</p>

<p>
<span id="matthieu-5-33" class="verse" lang="la">Iterum audistis quia dictum est antiquis : Non perjurabis : reddes autem Domino juramenta tua.</span>
<span id="matthieu-5-34" class="verse" lang="la">Ego autem dico vobis, non jurare omnino, neque per cælum, quia thronus Dei est :</span>
<span id="matthieu-5-35" class="verse" lang="la">neque per terram, quia scabellum est pedum ejus : neque per Jerosolymam, quia civitas est magni regis :</span>
<span id="matthieu-5-36" class="verse" lang="la">neque per caput tuum juraveris, quia non potes unum capillum album facere, aut nigrum.</span>
<span id="matthieu-5-37" class="verse" lang="la">Sit autem sermo vester, est, est : non, non : quod autem his abundantius est, a malo est.</span>
</p>

<p>
<span id="matthieu-5-38" class="verse" lang="la">Audistis quia dictum est : Oculum pro oculo, et dentem pro dente.</span>
<span id="matthieu-5-39" class="verse" lang="la">Ego autem dico vobis, non resistere malo : sed si quis te percusserit in dexteram maxillam tuam, præbe illi et alteram :</span>
<span id="matthieu-5-40" class="verse" lang="la">et ei, qui vult tecum judicio contendere, et tunicam tuam tollere, dimitte ei et pallium :</span>
<span id="matthieu-5-41" class="verse" lang="la">et quicumque te angariaverit mille passus, vade cum illo et alia duo.</span>
<span id="matthieu-5-42" class="verse" lang="la">Qui petit a te, da ei : et volenti mutuari a te, ne avertaris.</span>
</p>

<p>
<span id="matthieu-5-43" class="verse" lang="la">Audistis quia dictum est : Diliges proximum tuum, et odio habebis inimicum tuum.</span>
<span id="matthieu-5-44" class="verse" lang="la">Ego autem dico vobis : diligite inimicos vestros, benefacite his qui oderunt vos, et orate pro persequentibus et calumniantibus vos :</span>
<span id="matthieu-5-45" class="verse" lang="la">ut sitis filii Patris vestri, qui in cælis est : qui solem suum oriri facit super bonos et malos : et pluit super justos et injustos.</span>
<span id="matthieu-5-46" class="verse" lang="la">Si enim diligitis eos qui vos diligunt, quam mercedem habebitis ? nonne et publicani hoc faciunt ?</span>
<span id="matthieu-5-47" class="verse" lang="la">Et si salutaveritis fratres vestros tantum, quid amplius facitis ? nonne et ethnici hoc faciunt ?</span>
<span id="matthieu-5-48" class="verse" lang="la">Estote ergo vos perfecti, sicut et Pater vester cælestis perfectus est.</span>
</p>
</div>

<div id="matthieu-6">
<h1>Chapitre 6</h1>
<p>
<span id="matthieu-6-1" class="verse" lang="la">Attendite ne justitiam vestram faciatis coram hominibus, ut videamini ab eis : alioquin mercedem non habebitis apud Patrem vestrum qui in cælis est.</span>
<span id="matthieu-6-2" class="verse" lang="la">Cum ergo facis eleemosynam, noli tuba canere ante te, sicut hypocritæ faciunt in synagogis, et in vicis, ut honorificentur ab hominibus. Amen dico vobis, receperunt mercedem suam.</span>
<span id="matthieu-6-3" class="verse" lang="la">Te autem faciente eleemosynam, nesciat sinistra tua quid faciat dextera tua :</span>
<span id="matthieu-6-4" class="verse" lang="la">ut sit eleemosyna tua in abscondito, et Pater tuus, qui videt in abscondito, reddet tibi.</span>
</p>

<p>
<span id="matthieu-6-5" class="verse" lang="la">Et cum oratis, non eritis sicut hypocritæ qui amant in synagogis et in angulis platearum stantes orare, ut videantur ab hominibus : amen dico vobis, receperunt mercedem suam.</span>
<span id="matthieu-6-6" class="verse" lang="la">Tu autem cum oraveris, intra in cubiculum tuum, et clauso ostio, ora Patrem tuum in abscondito : et Pater tuus, qui videt in abscondito, reddet tibi.</span>
<span id="matthieu-6-7" class="verse" lang="la">Orantes autem, nolite multum loqui, sicut ethnici, putant enim quod in multiloquio suo exaudiantur.</span>
<span id="matthieu-6-8" class="verse" lang="la">Nolite ergo assimilari eis : scit enim Pater vester, quid opus sit vobis, antequam petatis eum.</span>
<span id="matthieu-6-9" class="verse" lang="la">Sic ergo vos orabitis :
Pater noster, qui es in cælis,
sanctificetur nomen tuum.</span>
<span id="matthieu-6-10" class="verse" lang="la">Adveniat regnum tuum ;
fiat voluntas tua, sicut in cælo et in terra.</span>
<span id="matthieu-6-11" class="verse" lang="la">Panem nostrum supersubstantialem da nobis hodie,</span>
<span id="matthieu-6-12" class="verse" lang="la">et dimitte nobis debita nostra,
sicut et nos dimittimus debitoribus nostris.</span>
<span id="matthieu-6-13" class="verse" lang="la">Et ne nos inducas in tentationem,
sed libera nos a malo. Amen.</span>
<span id="matthieu-6-14" class="verse" lang="la">Si enim dimiseritis hominibus peccata eorum : dimittet et vobis Pater vester cælestis delicta vestra.</span>
<span id="matthieu-6-15" class="verse" lang="la">Si autem non dimiseritis hominibus : nec Pater vester dimittet vobis peccata vestra.</span>
</p>

<p>
<span id="matthieu-6-16" class="verse" lang="la">Cum autem jejunatis, nolite fieri sicut hypocritæ, tristes. Exterminant enim facies suas, ut appareant hominibus jejunantes. Amen dico vobis, quia receperunt mercedem suam.</span>
<span id="matthieu-6-17" class="verse" lang="la">Tu autem, cum jejunas, unge caput tuum, et faciem tuam lava,</span>
<span id="matthieu-6-18" class="verse" lang="la">ne videaris hominibus jejunans, sed Patri tuo, qui est in abscondito : et Pater tuus, qui videt in abscondito, reddet tibi.</span>
</p>

<p>
<span id="matthieu-6-19" class="verse" lang="la">Nolite thesaurizare vobis thesauros in terra : ubi ærugo, et tinea demolitur : et ubi fures effodiunt, et furantur.</span>
<span id="matthieu-6-20" class="verse" lang="la">Thesaurizate autem vobis thesauros in cælo, ubi neque ærugo, neque tinea demolitur, et ubi fures non effodiunt, nec furantur.</span>
<span id="matthieu-6-21" class="verse" lang="la">Ubi enim est thesaurus tuus, ibi est et cor tuum.</span>
<span id="matthieu-6-22" class="verse" lang="la">Lucerna corporis tui est oculus tuus. Si oculus tuus fuerit simplex, totum corpus tuum lucidum erit.</span>
<span id="matthieu-6-23" class="verse" lang="la">Si autem oculus tuus fuerit nequam, totum corpus tuum tenebrosum erit. Si ergo lumen, quod in te est, tenebræ sunt : ipsæ tenebræ quantæ erunt ?</span>
<span id="matthieu-6-24" class="verse" lang="la">Nemo potest duobus dominis servire : aut enim unum odio habebit, et alterum diliget : aut unum sustinebit, et alterum contemnet. Non potestis Deo servire et mammonæ.</span>
<span id="matthieu-6-25" class="verse" lang="la">Ideo dico vobis, ne solliciti sitis animæ vestræ quid manducetis, neque corpori vestro quid induamini. Nonne anima plus est quam esca, et corpus plus quam vestimentum ?</span>
<span id="matthieu-6-26" class="verse" lang="la">Respicite volatilia cæli, quoniam non serunt, neque metunt, neque congregant in horrea : et Pater vester cælestis pascit illa. Nonne vos magis pluris estis illis ?</span>
<span id="matthieu-6-27" class="verse" lang="la">Quis autem vestrum cogitans potest adjicere ad staturam suam cubitum unum ?</span>
<span id="matthieu-6-28" class="verse" lang="la">Et de vestimento quid solliciti estis ? Considerate lilia agri quomodo crescunt : non laborant, neque nent.</span>
<span id="matthieu-6-29" class="verse" lang="la">Dico autem vobis, quoniam nec Salomon in omni gloria sua coopertus est sicut unum ex istis.</span>
<span id="matthieu-6-30" class="verse" lang="la">Si autem fœnum agri, quod hodie est, et cras in clibanum mittitur, Deus sic vestit, quanto magis vos modicæ fidei ?</span>
<span id="matthieu-6-31" class="verse" lang="la">Nolite ergo solliciti esse, dicentes : Quid manducabimus, aut quid bibemus, aut quo operiemur ?</span>
<span id="matthieu-6-32" class="verse" lang="la">hæc enim omnia gentes inquirunt. Scit enim Pater vester, quia his omnibus indigetis.</span>
<span id="matthieu-6-33" class="verse" lang="la">Quærite ergo primum regnum Dei, et justitiam ejus : et hæc omnia adjicientur vobis.</span>
<span id="matthieu-6-34" class="verse" lang="la">Nolite ergo solliciti esse in crastinum. Crastinus enim dies sollicitus erit sibi ipsi : sufficit diei malitia sua.</span>
</p>
</div>

<div id="matthieu-7">
<h1>Chapitre 7</h1>
<p>
<span id="matthieu-7-1" class="verse" lang="la">Nolite judicare, ut non judicemini.</span>
<span id="matthieu-7-2" class="verse" lang="la">In quo enim judicio judicaveritis, judicabimini : et in qua mensura mensi fueritis, remetietur vobis.</span>
<span id="matthieu-7-3" class="verse" lang="la">Quid autem vides festucam in oculo fratris tui, et trabem in oculo tuo non vides ?</span>
<span id="matthieu-7-4" class="verse" lang="la">aut quomodo dicis fratri tuo : Sine ejiciam festucam de oculo tuo, et ecce trabs est in oculo tuo ?</span>
<span id="matthieu-7-5" class="verse" lang="la">Hypocrita, ejice primum trabem de oculo tuo, et tunc videbis ejicere festucam de oculo fratris tui.</span>
<span id="matthieu-7-6" class="verse" lang="la">Nolite dare sanctum canibus : neque mittatis margaritas vestras ante porcos, ne forte conculcent eas pedibus suis, et conversi dirumpant vos.</span>
</p>

<p>
<span id="matthieu-7-7" class="verse" lang="la">Petite, et dabitur vobis : quærite, et invenietis : pulsate, et aperietur vobis.</span>
<span id="matthieu-7-8" class="verse" lang="la">Omnis enim qui petit, accipit : et qui quærit, invenit : et pulsanti aperietur.</span>
<span id="matthieu-7-9" class="verse" lang="la">Aut quis est ex vobis homo, quem si petierit filius suus panem, numquid lapidem porriget ei ?</span>
<span id="matthieu-7-10" class="verse" lang="la">aut si piscem petierit, numquid serpentem porriget ei ?</span>
<span id="matthieu-7-11" class="verse" lang="la">Si ergo vos, cum sitis mali, nostis bona data dare filiis vestris : quanto magis Pater vester, qui in cælis est, dabit bona petentibus se ?</span>

<span id="matthieu-7-12" class="verse" lang="la">Omnia ergo quæcumque vultis ut faciant vobis homines, et vos facite illis. Hæc est enim lex, et prophetæ.</span>
<span id="matthieu-7-13" class="verse" lang="la">Intrate per angustam portam : quia lata porta, et spatiosa via est, quæ ducit ad perditionem, et multi sunt qui intrant per eam.</span>
<span id="matthieu-7-14" class="verse" lang="la">Quam angusta porta, et arcta via est, quæ ducit ad vitam : et pauci sunt qui inveniunt eam !</span>

<span id="matthieu-7-15" class="verse" lang="la">Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces :</span>
<span id="matthieu-7-16" class="verse" lang="la">a fructibus eorum cognoscetis eos. Numquid colligunt de spinis uvas, aut de tribulis ficus ?</span>
<span id="matthieu-7-17" class="verse" lang="la">Sic omnis arbor bona fructus bonos facit : mala autem arbor malos fructus facit.</span>
<span id="matthieu-7-18" class="verse" lang="la">Non potest arbor bona malos fructus facere : neque arbor mala bonos fructus facere.</span>
<span id="matthieu-7-19" class="verse" lang="la">Omnis arbor, quæ non facit fructum bonum, excidetur, et in ignem mittetur.</span>
<span id="matthieu-7-20" class="verse" lang="la">Igitur ex fructibus eorum cognoscetis eos.</span>
</p>

<p>
<span id="matthieu-7-21" class="verse" lang="la">Non omnis qui dicit mihi, Domine, Domine, intrabit in regnum cælorum : sed qui facit voluntatem Patris mei, qui in cælis est, ipse intrabit in regnum cælorum.</span>
<span id="matthieu-7-22" class="verse" lang="la">Multi dicent mihi in illa die : Domine, Domine, nonne in nomine tuo prophetavimus, et in nomine tuo dæmonia ejecimus, et in nomine tuo virtutes multas fecimus ?</span>
<span id="matthieu-7-23" class="verse" lang="la">Et tunc confitebor illis : Quia numquam novi vos : discedite a me, qui operamini iniquitatem.</span>
<span id="matthieu-7-24" class="verse" lang="la">Omnis ergo qui audit verba mea hæc, et facit ea, assimilabitur viro sapienti, qui ædificavit domum suam supra petram,</span>
<span id="matthieu-7-25" class="verse" lang="la">et descendit pluvia, et venerunt flumina, et flaverunt venti, et irruerunt in domum illam, et non cecidit : fundata enim erat super petram.</span>
<span id="matthieu-7-26" class="verse" lang="la">Et omnis qui audit verba mea hæc, et non facit ea, similis erit viro stulto, qui ædificavit domum suam super arenam :</span>
<span id="matthieu-7-27" class="verse" lang="la">et descendit pluvia, et venerunt flumina, et flaverunt venti, et irruerunt in domum illam, et cecidit, et fuit ruina illius magna.</span>
<span id="matthieu-7-28" class="verse" lang="la">Et factum est : cum consummasset Jesus verba hæc, admirabantur turbæ super doctrina ejus.</span>
<span id="matthieu-7-29" class="verse" lang="la">Erat enim docens eos sicut potestatem habens, et non sicut scribæ eorum, et pharisæi.</span>
</p>
</div>

<div id="matthieu-8">
<h1>Chapitre 8</h1>
<p>
<span id="matthieu-8-1" class="verse" lang="la">Cum autem descendisset de monte, secutæ sunt eum turbæ multæ :</span>
<span id="matthieu-8-2" class="verse" lang="la">et ecce leprosus veniens, adorabat eum, dicens : Domine, si vis, potes me mundare.</span>
<span id="matthieu-8-3" class="verse" lang="la">Et extendens Jesus manum, tetigit eum, dicens : Volo : mundare. Et confestim mundata est lepra ejus.</span>
<span id="matthieu-8-4" class="verse" lang="la">Et ait illi Jesus : Vide, nemini dixeris : sed vade, ostende te sacerdoti, et offer munus, quod præcepit Moyses, in testimonium illis.</span>
</p>

<p>
<span id="matthieu-8-5" class="verse" lang="la">Cum autem introisset Capharnaum, accessit ad eum centurio, rogans eum,</span>
<span id="matthieu-8-6" class="verse" lang="la">et dicens : Domine, puer meus jacet in domo paralyticus, et male torquetur.</span>
<span id="matthieu-8-7" class="verse" lang="la">Et ait illi Jesus : Ego veniam, et curabo eum.</span>
<span id="matthieu-8-8" class="verse" lang="la">Et respondens centurio, ait : Domine, non sum dignus ut intres sub tectum meum : sed tantum dic verbo, et sanabitur puer meus.</span>
<span id="matthieu-8-9" class="verse" lang="la">Nam et ego homo sum sub potestate constitutus, habens sub me milites, et dico huic : Vade, et vadit : et alii : Veni, et venit : et servo meo : Fac hoc, et facit.</span>
<span id="matthieu-8-10" class="verse" lang="la">Audiens autem Jesus miratus est, et sequentibus se dixit : Amen dico vobis, non inveni tantam fidem in Israël.</span>
<span id="matthieu-8-11" class="verse" lang="la">Dico autem vobis, quod multi ab oriente et occidente venient, et recumbent cum Abraham, et Isaac, et Jacob in regno cælorum :</span>
<span id="matthieu-8-12" class="verse" lang="la">filii autem regni ejicientur in tenebras exteriores : ibi erit fletus et stridor dentium.</span>
<span id="matthieu-8-13" class="verse" lang="la">Et dixit Jesus centurioni : Vade, et sicut credidisti, fiat tibi. Et sanatus est puer in illa hora.</span>
</p>

<p>
<span id="matthieu-8-14" class="verse" lang="la">Et cum venisset Jesus in domum Petri, vidit socrum ejus jacentem, et febricitantem :</span>
<span id="matthieu-8-15" class="verse" lang="la">et tetigit manum ejus, et dimisit eam febris, et surrexit, et ministrabat eis.</span>
</p>

<p>
<span id="matthieu-8-16" class="verse" lang="la">Vespere autem facto, obtulerunt ei multos dæmonia habentes : et ejiciebat spiritus verbo, et omnes male habentes curavit :</span>
<span id="matthieu-8-17" class="verse" lang="la">ut adimpleretur quod dictum est per Isaiam prophetam, dicentem :</span>
Ipse infirmitates nostras accepit :
et ægrotationes nostras portavit.
<span id="matthieu-8-18" class="verse" lang="la">Videns autem Jesus turbas multas circum se, jussit ire trans fretum.</span>
</p>

<p>
<span id="matthieu-8-19" class="verse" lang="la">Et accedens unus scriba, ait illi : Magister, sequar te, quocumque ieris.</span>
<span id="matthieu-8-20" class="verse" lang="la">Et dicit ei Jesus : Vulpes foveas habent, et volucres cæli nidos ; Filius autem hominis non habet ubi caput reclinet.</span>
<span id="matthieu-8-21" class="verse" lang="la">Alius autem de discipulis ejus ait illi : Domine, permitte me primum ire, et sepelire patrem meum.</span>
<span id="matthieu-8-22" class="verse" lang="la">Jesus autem ait illi : Sequere me, et dimitte mortuos sepelire mortuos suos.</span>
</p>

<p>
<span id="matthieu-8-23" class="verse" lang="la">Et ascendente eo in naviculam, secuti sunt eum discipuli ejus :</span>
<span id="matthieu-8-24" class="verse" lang="la">et ecce motus magnus factus est in mari, ita ut navicula operiretur fluctibus : ipse vero dormiebat.</span>
<span id="matthieu-8-25" class="verse" lang="la">Et accesserunt ad eum discipuli ejus, et suscitaverunt eum, dicentes : Domine, salva nos : perimus.</span>
<span id="matthieu-8-26" class="verse" lang="la">Et dicit eis Jesus : Quid timidi estis, modicæ fidei ? Tunc surgens imperavit ventis, et mari, et facta est tranquillitas magna.</span>
<span id="matthieu-8-27" class="verse" lang="la">Porro homines mirati sunt, dicentes : Qualis est hic, quia venti et mare obediunt ei ?</span>

<span id="matthieu-8-28" class="verse" lang="la">Et cum venisset trans fretum in regionem Gerasenorum, occurrerunt ei duo habentes dæmonia, de monumentis exeuntes, sævi nimis, ita ut nemo posset transire per viam illam.</span>
<span id="matthieu-8-29" class="verse" lang="la">Et ecce clamaverunt, dicentes : Quid nobis et tibi, Jesu fili Dei ? Venisti huc ante tempus torquere nos ?</span>
<span id="matthieu-8-30" class="verse" lang="la">Erat autem non longe ab illis grex multorum porcorum pascens.</span>
<span id="matthieu-8-31" class="verse" lang="la">Dæmones autem rogabant eum, dicentes : Si ejicis nos hinc, mitte nos in gregem porcorum.</span>
<span id="matthieu-8-32" class="verse" lang="la">Et ait illis : Ite. At illi exeuntes abierunt in porcos, et ecce impetu abiit totus grex per præceps in mare : et mortui sunt in aquis.</span>
<span id="matthieu-8-33" class="verse" lang="la">Pastores autem fugerunt : et venientes in civitatem, nuntiaverunt omnia, et de eis qui dæmonia habuerant.</span>
<span id="matthieu-8-34" class="verse" lang="la">Et ecce tota civitas exiit obviam Jesu : et viso eo, rogabant ut transiret a finibus eorum.</span>
</p>
</div>

<div id="matthieu-9">
<h1>Chapitre 9</h1>
<p>
<span id="matthieu-9-1" class="verse" lang="la">Et ascendens in naviculam, transfretavit, et venit in civitatem suam.</span>
<span id="matthieu-9-2" class="verse" lang="la">Et ecce offerebant ei paralyticum jacentem in lecto. Et videns Jesus fidem illorum, dixit paralytico : Confide fili, remittuntur tibi peccata tua.</span>
<span id="matthieu-9-3" class="verse" lang="la">Et ecce quidam de scribis dixerunt intra se : Hic blasphemat.</span>
<span id="matthieu-9-4" class="verse" lang="la">Et cum vidisset Jesus cogitationes eorum, dixit : Ut quid cogitatis mala in cordibus vestris ?</span>
<span id="matthieu-9-5" class="verse" lang="la">Quid est facilius dicere : Dimittuntur tibi peccata tua : an dicere : Surge, et ambula ?</span>
<span id="matthieu-9-6" class="verse" lang="la">Ut autem sciatis, quia Filius hominis habet potestatem in terra dimittendi peccata, tunc ait paralytico : Surge, tolle lectum tuum, et vade in domum tuam.</span>
<span id="matthieu-9-7" class="verse" lang="la">Et surrexit, et abiit in domum suam.</span>
<span id="matthieu-9-8" class="verse" lang="la">Videntes autem turbæ timuerunt, et glorificaverunt Deum, qui dedit potestatem talem hominibus.</span>
</p>

<p>
<span id="matthieu-9-9" class="verse" lang="la">Et, cum transiret inde Jesus, vidit hominem sedentem in telonio, Matthæum nomine. Et ait illi : Sequere me. Et surgens, secutus est eum.</span>
<span id="matthieu-9-10" class="verse" lang="la">Et factum est, discumbente eo in domo, ecce multi publicani et peccatores venientes, discumbebant cum Jesu, et discipulis ejus.</span>
<span id="matthieu-9-11" class="verse" lang="la">Et videntes pharisæi, dicebant discipulis ejus : Quare cum publicanis et peccatoribus manducat magister vester ?</span>
<span id="matthieu-9-12" class="verse" lang="la">At Jesus audiens, ait : Non est opus valentibus medicus, sed male habentibus.</span>
<span id="matthieu-9-13" class="verse" lang="la">Euntes autem discite quid est : Misericordiam volo, et non sacrificium. Non enim veni vocare justos, sed peccatores.</span>
<span id="matthieu-9-14" class="verse" lang="la">Tunc accesserunt ad eum discipuli Joannis, dicentes : Quare nos, et pharisæi, jejunamus frequenter : discipuli autem tui non jejunant ?</span>
<span id="matthieu-9-15" class="verse" lang="la">Et ait illis Jesus : Numquid possunt filii sponsi lugere, quamdiu cum illis est sponsus ? Venient autem dies cum auferetur ab eis sponsus : et tunc jejunabunt.</span>
<span id="matthieu-9-16" class="verse" lang="la">Nemo autem immittit commissuram panni rudis in vestimentum vetus : tollit enim plenitudinem ejus a vestimento, et pejor scissura fit.</span>
<span id="matthieu-9-17" class="verse" lang="la">Neque mittunt vinum novum in utres veteres : alioquin rumpuntur utres, et vinum effunditur, et utres pereunt. Sed vinum novum in utres novos mittunt : et ambo conservantur.</span>
</p>

<p>
<span id="matthieu-9-18" class="verse" lang="la">Hæc illo loquente ad eos, ecce princeps unus accessit, et adorabat eum, dicens : Domine, filia mea modo defuncta est : sed veni, impone manum tuam super eam, et vivet.</span>
<span id="matthieu-9-19" class="verse" lang="la">Et surgens Jesus, sequebatur eum, et discipuli ejus.</span>
<span id="matthieu-9-20" class="verse" lang="la">Et ecce mulier, quæ sanguinis fluxum patiebatur duodecim annis, accessit retro, et tetigit fimbriam vestimenti ejus.</span>
<span id="matthieu-9-21" class="verse" lang="la">Dicebat enim intra se : Si tetigero tantum vestimentum ejus, salva ero.</span>
<span id="matthieu-9-22" class="verse" lang="la">At Jesus conversus, et videns eam, dixit : Confide, filia, fides tua te salvam fecit. Et salva facta est mulier ex illa hora.</span>
</p>

<p>
<span id="matthieu-9-23" class="verse" lang="la">Et cum venisset Jesus in domum principis, et vidisset tibicines et turbam tumultuantem, dicebat :</span>
<span id="matthieu-9-24" class="verse" lang="la">Recedite : non est enim mortua puella, sed dormit. Et deridebant eum.</span>
<span id="matthieu-9-25" class="verse" lang="la">Et cum ejecta esset turba, intravit : et tenuit manum ejus, et surrexit puella.</span>
<span id="matthieu-9-26" class="verse" lang="la">Et exiit fama hæc in universam terram illam.</span>
</p>

<p>
<span id="matthieu-9-27" class="verse" lang="la">Et transeunte inde Jesu, secuti sunt eum duo cæci, clamantes, et dicentes : Miserere nostri, fili David.</span>
<span id="matthieu-9-28" class="verse" lang="la">Cum autem venisset domum, accesserunt ad eum cæci. Et dicit eis Jesus : Creditis quia hoc possum facere vobis ? Dicunt ei : Utique, Domine.</span>
<span id="matthieu-9-29" class="verse" lang="la">Tunc tetigit oculos eorum, dicens : Secundum fidem vestram, fiat vobis.</span>
<span id="matthieu-9-30" class="verse" lang="la">Et aperti sunt oculi eorum : et comminatus est illis Jesus, dicens : Videte ne quis sciat.</span>
<span id="matthieu-9-31" class="verse" lang="la">Illi autem exeuntes, diffamaverunt eum in tota terra illa.</span>
</p>

<p>
<span id="matthieu-9-32" class="verse" lang="la">Egressis autem illis, ecce obtulerunt ei hominem mutum, dæmonium habentem.</span>
<span id="matthieu-9-33" class="verse" lang="la">Et ejecto dæmonio, locutus est mutus, et miratæ sunt turbæ, dicentes : Numquam apparuit sic in Israël.</span>
<span id="matthieu-9-34" class="verse" lang="la">Pharisæi autem dicebant : In principe dæmoniorum ejicit dæmones.</span>
</p>

<p>
<span id="matthieu-9-35" class="verse" lang="la">Et circuibat Jesus omnes civitates, et castella, docens in synagogis eorum, et prædicans Evangelium regni, et curans omnem languorem, et omnem infirmitatem.</span>
<span id="matthieu-9-36" class="verse" lang="la">Videns autem turbas, misertus est eis : quia erant vexati, et jacentes sicut oves non habentes pastorem.</span>
<span id="matthieu-9-37" class="verse" lang="la">Tunc dicit discipulis suis : Messis quidem multa, operarii autem pauci.</span>
<span id="matthieu-9-38" class="verse" lang="la">Rogate ergo Dominum messis, ut mittat operarios in messem suam.</span>
</p>
</div>

<div id="matthieu-10">
<h1>Chapitre 10</h1>
<p>
<span id="matthieu-10-1" class="verse" lang="la">Et convocatis duodecim discipulis suis, dedit illis potestatem spirituum immundorum, ut ejicerent eos, et curarent omnem languorem, et omnem infirmitatem.</span>
<span id="matthieu-10-2" class="verse" lang="la">Duodecim autem Apostolorum nomina sunt hæc. Primus, Simon, qui dicitur Petrus : et Andreas frater ejus,</span>
<span id="matthieu-10-3" class="verse" lang="la">Jacobus Zebedæi, et Joannes frater ejus, Philippus, et Bartholomæus, Thomas, et Matthæus publicanus, Jacobus Alphæi, et Thaddæus,</span>
<span id="matthieu-10-4" class="verse" lang="la">Simon Chananæus, et Judas Iscariotes, qui et tradidit eum.</span>
</p>

<p>
<span id="matthieu-10-5" class="verse" lang="la">Hos duodecim misit Jesus, præcipiens eis, dicens : In viam gentium ne abieritis, et in civitates Samaritanorum ne intraveritis :</span>
<span id="matthieu-10-6" class="verse" lang="la">sed potius ite ad oves quæ perierunt domus Israël.</span>
<span id="matthieu-10-7" class="verse" lang="la">Euntes autem prædicate, dicentes : Quia appropinquavit regnum cælorum.</span>
<span id="matthieu-10-8" class="verse" lang="la">Infirmos curate, mortuos suscitate, leprosos mundate, dæmones ejicite : gratis accepistis, gratis date.</span>
<span id="matthieu-10-9" class="verse" lang="la">Nolite possidere aurum, neque argentum, neque pecuniam in zonis vestris :</span>
<span id="matthieu-10-10" class="verse" lang="la">non peram in via, neque duas tunicas, neque calceamenta, neque virgam : dignus enim est operarius cibo suo.</span>
<span id="matthieu-10-11" class="verse" lang="la">In quamcumque autem civitatem aut castellum intraveritis, interrogate, quis in ea dignus sit : et ibi manete donec exeatis.</span>
<span id="matthieu-10-12" class="verse" lang="la">Intrantes autem in domum, salutate eam, dicentes : Pax huic domui.</span>
<span id="matthieu-10-13" class="verse" lang="la">Et siquidem fuerit domus illa digna, veniet pax vestra super eam : si autem non fuerit digna, pax vestra revertetur ad vos.</span>
<span id="matthieu-10-14" class="verse" lang="la">Et quicumque non receperit vos, neque audierit sermones vestros : exeuntes foras de domo, vel civitate, excutite pulverem de pedibus vestris.</span>
<span id="matthieu-10-15" class="verse" lang="la">Amen dico vobis : Tolerabilius erit terræ Sodomorum et Gomorrhæorum in die judicii, quam illi civitati.</span>
</p>

<p>
<span id="matthieu-10-16" class="verse" lang="la">Ecce ego mitto vos sicut oves in medio luporum. Estote ergo prudentes sicut serpentes, et simplices sicut columbæ.</span>
<span id="matthieu-10-17" class="verse" lang="la">Cavete autem ab hominibus. Tradent enim vos in conciliis, et in synagogis suis flagellabunt vos :</span>
<span id="matthieu-10-18" class="verse" lang="la">et ad præsides, et ad reges ducemini propter me in testimonium illis, et gentibus.</span>
<span id="matthieu-10-19" class="verse" lang="la">Cum autem tradent vos, nolite cogitare quomodo, aut quid loquamini : dabitur enim vobis in illa hora, quid loquamini :</span>
<span id="matthieu-10-20" class="verse" lang="la">non enim vos estis qui loquimini, sed Spiritus Patris vestri, qui loquitur in vobis.</span>
<span id="matthieu-10-21" class="verse" lang="la">Tradet autem frater fratrem in mortem, et pater filium : et insurgent filii in parentes, et morte eos afficient :</span>
<span id="matthieu-10-22" class="verse" lang="la">et eritis odio omnibus propter nomen meum : qui autem perseveraverit usque in finem, hic salvus erit.</span>
</p>

<p>
<span id="matthieu-10-23" class="verse" lang="la">Cum autem persequentur vos in civitate ista, fugite in aliam. Amen dico vobis, non consummabitis civitates Israël, donec veniat Filius hominis.</span>
<span id="matthieu-10-24" class="verse" lang="la">Non est discipulus super magistrum, nec servus super dominum suum :</span>
<span id="matthieu-10-25" class="verse" lang="la">sufficit discipulo ut sit sicut magister ejus, et servo, sicut dominus ejus. Si patremfamilias Beelzebub vocaverunt, quanto magis domesticos ejus ?</span>
<span id="matthieu-10-26" class="verse" lang="la">Ne ergo timueritis eos. Nihil enim est opertum, quod non revelabitur : et occultum, quod non scietur.</span>
<span id="matthieu-10-27" class="verse" lang="la">Quod dico vobis in tenebris, dicite in lumine : et quod in aure auditis, prædicate super tecta.</span>
<span id="matthieu-10-28" class="verse" lang="la">Et nolite timere eos qui occidunt corpus, animam autem non possunt occidere : sed potius timete eum, qui potest et animam et corpus perdere in gehennam.</span>
<span id="matthieu-10-29" class="verse" lang="la">Nonne duo passeres asse veneunt ? et unus ex illis non cadet super terram sine Patre vestro.</span>
<span id="matthieu-10-30" class="verse" lang="la">Vestri autem capilli capitis omnes numerati sunt.</span>
<span id="matthieu-10-31" class="verse" lang="la">Nolite ergo timere : multis passeribus meliores estis vos.</span>
<span id="matthieu-10-32" class="verse" lang="la">Omnis ergo qui confitebitur me coram hominibus, confitebor et ego eum coram Patre meo, qui in cælis est.</span>
<span id="matthieu-10-33" class="verse" lang="la">Qui autem negaverit me coram hominibus, negabo et ego eum coram Patre meo, qui in cælis est.</span>
<span id="matthieu-10-34" class="verse" lang="la">Nolite arbitrari quia pacem venerim mittere in terram : non veni pacem mittere, sed gladium :</span>
<span id="matthieu-10-35" class="verse" lang="la">veni enim separare hominem adversus patrem suum, et filiam adversus matrem suam, et nurum adversus socrum suam :</span>
<span id="matthieu-10-36" class="verse" lang="la">et inimici hominis, domestici ejus.</span>
<span id="matthieu-10-37" class="verse" lang="la">Qui amat patrem aut matrem plus quam me, non est me dignus : et qui amat filium aut filiam super me, non est me dignus.</span>
<span id="matthieu-10-38" class="verse" lang="la">Et qui non accipit crucem suam, et sequitur me, non est me dignus.</span>
<span id="matthieu-10-39" class="verse" lang="la">Qui invenit animam suam, perdet illam : et qui perdiderit animam suam propter me, inveniet eam.</span>
<span id="matthieu-10-40" class="verse" lang="la">Qui recipit vos, me recipit : et qui me recipit, recipit eum qui me misit.</span>
<span id="matthieu-10-41" class="verse" lang="la">Qui recipit prophetam in nomine prophetæ, mercedem prophetæ accipiet : et qui recipit justum in nomine justi, mercedem justi accipiet.</span>
<span id="matthieu-10-42" class="verse" lang="la">Et quicumque potum dederit uni ex minimis istis calicem aquæ frigidæ tantum in nomine discipuli : amen dico vobis, non perdet mercedem suam.</span>
</p>
</div>

<div id="matthieu-11">
<h1>Chapitre 11</h1>
<p>
<span id="matthieu-11-1" class="verse" lang="la">Et factum est, cum consummasset Jesus, præcipiens duodecim discipulis suis, transiit inde ut doceret, et prædicaret in civitatibus eorum.</span>
</p>

<p>
<span id="matthieu-11-2" class="verse" lang="la">Joannes autem cum audisset in vinculis opera Christi, mittens duos de discipulis suis,</span>
<span id="matthieu-11-3" class="verse" lang="la">ait illi : Tu es, qui venturus es, an alium exspectamus ?</span>
<span id="matthieu-11-4" class="verse" lang="la">Et respondens Jesus ait illis : Euntes renuntiate Joanni quæ audistis, et vidistis.</span>
<span id="matthieu-11-5" class="verse" lang="la">Cæci vident, claudi ambulant, leprosi mundantur, surdi audiunt, mortui resurgunt, pauperes evangelizantur :</span>
<span id="matthieu-11-6" class="verse" lang="la">et beatus est, qui non fuerit scandalizatus in me.</span>
</p>

<p>
<span id="matthieu-11-7" class="verse" lang="la">Illis autem abeuntibus, cœpit Jesus dicere ad turbas de Joanne : Quid existis in desertum videre ? arundinem vento agitatam ?</span>
<span id="matthieu-11-8" class="verse" lang="la">Sed quid existis videre ? hominem mollibus vestitum ? Ecce qui mollibus vestiuntur, in domibus regum sunt.</span>
<span id="matthieu-11-9" class="verse" lang="la">Sed quid existis videre ? prophetam ? Etiam dico vobis, et plus quam prophetam.</span>
<span id="matthieu-11-10" class="verse" lang="la">Hic est enim de quo scriptum est : Ecce ego mitto angelum meum ante faciem tuam, qui præparabit viam tuam ante te.</span>
<span id="matthieu-11-11" class="verse" lang="la">Amen dico vobis, non surrexit inter natos mulierum major Joanne Baptista : qui autem minor est in regno cælorum, major est illo.</span>
<span id="matthieu-11-12" class="verse" lang="la">A diebus autem Joannis Baptistæ usque nunc, regnum cælorum vim patitur, et violenti rapiunt illud.</span>
<span id="matthieu-11-13" class="verse" lang="la">Omnes enim prophetæ et lex usque ad Joannem prophetaverunt :</span>
<span id="matthieu-11-14" class="verse" lang="la">et si vultis recipere, ipse est Elias, qui venturus est.</span>
<span id="matthieu-11-15" class="verse" lang="la">Qui habet aures audiendi, audiat.</span>
</p>

<p>
<span id="matthieu-11-16" class="verse" lang="la">Cui autem similem æstimabo generationem istam ? Similis est pueris sedentibus in foro : qui clamantes coæqualibus</span>
<span id="matthieu-11-17" class="verse" lang="la">dicunt : Cecinimus vobis, et non saltastis : lamentavimus, et non planxistis.</span>
<span id="matthieu-11-18" class="verse" lang="la">Venit enim Joannes neque manducans, neque bibens, et dicunt : Dæmonium habet.</span>
<span id="matthieu-11-19" class="verse" lang="la">Venit Filius hominis manducans, et bibens, et dicunt : Ecce homo vorax, et potator vini, publicanorum et peccatorum amicus. Et justificata est sapientia a filiis suis.</span>
</p>

<p>
<span id="matthieu-11-20" class="verse" lang="la">Tunc cœpit exprobrare civitatibus, in quibus factæ sunt plurimæ virtutes ejus, quia non egissent pœnitentiam :</span>
<span id="matthieu-11-21" class="verse" lang="la">Væ tibi Corozain, væ tibi Bethsaida : quia, si in Tyro et Sidone factæ essent virtutes quæ factæ sunt in vobis, olim in cilicio et cinere pœnitentiam egissent.</span>
<span id="matthieu-11-22" class="verse" lang="la">Verumtamen dico vobis : Tyro et Sidoni remissius erit in die judicii, quam vobis.</span>
<span id="matthieu-11-23" class="verse" lang="la">Et tu Capharnaum, numquid usque in cælum exaltaberis ? usque in infernum descendes, quia si in Sodomis factæ fuissent virtutes quæ factæ sunt in te, forte mansissent usque in hanc diem.</span>
<span id="matthieu-11-24" class="verse" lang="la">Verumtamen dico vobis, quia terræ Sodomorum remissius erit in die judicii, quam tibi.</span>
</p>

<p>
<span id="matthieu-11-25" class="verse" lang="la">In illo tempore respondens Jesus dixit : Confiteor tibi, Pater, Domine cæli et terræ, quia abscondisti hæc a sapientibus, et prudentibus, et revelasti ea parvulis.</span>
<span id="matthieu-11-26" class="verse" lang="la">Ita Pater : quoniam sic fuit placitum ante te.</span>
<span id="matthieu-11-27" class="verse" lang="la">Omnia mihi tradita sunt a Patre meo. Et nemo novit Filium, nisi Pater : neque Patrem quis novit, nisi Filius, et cui voluerit Filius revelare.</span>
<span id="matthieu-11-28" class="verse" lang="la">Venite ad me omnes qui laboratis, et onerati estis, et ego reficiam vos.</span>
<span id="matthieu-11-29" class="verse" lang="la">Tollite jugum meum super vos, et discite a me, quia mitis sum, et humilis corde : et invenietis requiem animabus vestris.</span>
<span id="matthieu-11-30" class="verse" lang="la">Jugum enim meum suave est, et onus meum leve.</span>
</p>
</div>

<div id="matthieu-12">
<h1>Chapitre 12</h1>
<p>
<span id="matthieu-12-1" class="verse" lang="la">In illo tempore abiit Jesus per sata sabbato : discipuli autem ejus esurientes cœperunt vellere spicas, et manducare.</span>
<span id="matthieu-12-2" class="verse" lang="la">Pharisæi autem videntes, dixerunt ei : Ecce discipuli tui faciunt quod non licet facere sabbatis.</span>
<span id="matthieu-12-3" class="verse" lang="la">At ille dixit eis : Non legistis quid fecerit David, quando esuriit, et qui cum eo erant :</span>
<span id="matthieu-12-4" class="verse" lang="la">quomodo intravit in domum Dei, et panes propositionis comedit, quos non licebat ei edere, neque his qui cum eo erant, nisi solis sacerdotibus ?</span>
<span id="matthieu-12-5" class="verse" lang="la">aut non legistis in lege quia sabbatis sacerdotes in templo sabbatum violant, et sine crimine sunt ?</span>
<span id="matthieu-12-6" class="verse" lang="la">Dico autem vobis, quia templo major est hic.</span>
<span id="matthieu-12-7" class="verse" lang="la">Si autem sciretis, quid est : Misericordiam volo, et non sacrificium : numquam condemnassetis innocentes :</span>
<span id="matthieu-12-8" class="verse" lang="la">dominus enim est Filius hominis etiam sabbati.</span>
</p>

<p>
<span id="matthieu-12-9" class="verse" lang="la">Et cum inde transisset, venit in synagogam eorum.</span>
<span id="matthieu-12-10" class="verse" lang="la">Et ecce homo manum habens aridam, et interrogabant eum, dicentes : Si licet sabbatis curare ? ut accusarent eum.</span>
<span id="matthieu-12-11" class="verse" lang="la">Ipse autem dixit illis : Quis erit ex vobis homo, qui habeat ovem unam, et si ceciderit hæc sabbatis in foveam, nonne tenebit et levabit eam ?</span>
<span id="matthieu-12-12" class="verse" lang="la">Quanto magis melior est homo ove ? itaque licet sabbatis benefacere.</span>
<span id="matthieu-12-13" class="verse" lang="la">Tunc ait homini : Extende manum tuam. Et extendit, et restituta est sanitati sicut altera.</span>
<span id="matthieu-12-14" class="verse" lang="la">Exeuntes autem pharisæi, consilium faciebant adversus eum, quomodo perderent eum.</span>
<span id="matthieu-12-15" class="verse" lang="la">Jesus autem sciens recessit inde : et secuti sunt eum multi, et curavit eos omnes :</span>
<span id="matthieu-12-16" class="verse" lang="la">et præcepit eis ne manifestum eum facerent.</span>
<span id="matthieu-12-17" class="verse" lang="la">Ut adimpleretur quod dictum est per Isaiam prophetam, dicentem :</span>
<span id="matthieu-12-18" class="verse" lang="la">Ecce puer meus, quem elegi, dilectus meus,</span>
in quo bene complacuit animæ meæ.
Ponam spiritum meum super eum,
et judicium gentibus nuntiabit.
<span id="matthieu-12-19" class="verse" lang="la">Non contendet, neque clamabit,</span>
neque audiet aliquis in plateis vocem ejus :
<span id="matthieu-12-20" class="verse" lang="la">arundinem quassatam non confringet,</span>
et linum fumigans non extinguet,
donec ejiciat ad victoriam judicium :
<span id="matthieu-12-21" class="verse" lang="la">et in nomine ejus gentes sperabunt.</span>
</p>

<p>

<span id="matthieu-12-22" class="verse" lang="la">Tunc oblatus est ei dæmonium habens, cæcus, et mutus, et curavit eum ita ut loqueretur, et videret.</span>
<span id="matthieu-12-23" class="verse" lang="la">Et stupebant omnes turbæ, et dicebant : Numquid hic est filius David ?</span>
<span id="matthieu-12-24" class="verse" lang="la">Pharisæi autem audientes, dixerunt : Hic non ejicit dæmones nisi in Beelzebub principe dæmoniorum.</span>
<span id="matthieu-12-25" class="verse" lang="la">Jesus autem sciens cogitationes eorum, dixit eis : Omne regnum divisum contra se desolabitur : et omnis civitas vel domus divisa contra se, non stabit.</span>
<span id="matthieu-12-26" class="verse" lang="la">Et si Satanas Satanam ejicit, adversus se divisus est : quomodo ergo stabit regnum ejus ?</span>
<span id="matthieu-12-27" class="verse" lang="la">Et si ego in Beelzebub ejicio dæmones, filii vestri in quo ejiciunt ? ideo ipsi judices vestri erunt.</span>
<span id="matthieu-12-28" class="verse" lang="la">Si autem ego in Spiritu Dei ejicio dæmones, igitur pervenit in vos regnum Dei.</span>
<span id="matthieu-12-29" class="verse" lang="la">Aut quomodo potest quisquam intrare in domum fortis, et vasa ejus diripere, nisi prius alligaverit fortem ? et tunc domum illius diripiet.</span>
<span id="matthieu-12-30" class="verse" lang="la">Qui non est mecum, contra me est ; et qui non congregat mecum, spargit.</span>
<span id="matthieu-12-31" class="verse" lang="la">Ideo dico vobis : Omne peccatum et blasphemia remittetur hominibus, Spiritus autem blasphemia non remittetur.</span>
<span id="matthieu-12-32" class="verse" lang="la">Et quicumque dixerit verbum contra Filium hominis, remittetur ei : qui autem dixerit contra Spiritum Sanctum, non remittetur ei, neque in hoc sæculo, neque in futuro.</span>
<span id="matthieu-12-33" class="verse" lang="la">Aut facite arborem bonam, et fructum ejus bonum : aut facite arborem malam, et fructum ejus malum : siquidem ex fructu arbor agnoscitur.</span>
<span id="matthieu-12-34" class="verse" lang="la">Progenies viperarum, quomodo potestis bona loqui, cum sitis mali ? ex abundantia enim cordis os loquitur.</span>
<span id="matthieu-12-35" class="verse" lang="la">Bonus homo de bono thesauro profert bona : et malus homo de malo thesauro profert mala.</span>
<span id="matthieu-12-36" class="verse" lang="la">Dico autem vobis quoniam omne verbum otiosum, quod locuti fuerint homines, reddent rationem de eo in die judicii.</span>
<span id="matthieu-12-37" class="verse" lang="la">Ex verbis enim tuis justificaberis et ex verbis tuis condemnaberis.</span>
</p>

<p>
<span id="matthieu-12-38" class="verse" lang="la">Tunc responderunt ei quidam de scribis et pharisæis, dicentes : Magister, volumus a te signum videre.</span>
<span id="matthieu-12-39" class="verse" lang="la">Qui respondens ait illis : Generatio mala et adultera signum quærit : et signum non dabitur ei, nisi signum Jonæ prophetæ.</span>
<span id="matthieu-12-40" class="verse" lang="la">Sicut enim fuit Jonas in ventre ceti tribus diebus, et tribus noctibus, sic erit Filius hominis in corde terræ tribus diebus et tribus noctibus.</span>
<span id="matthieu-12-41" class="verse" lang="la">Viri Ninivitæ surgent in judicio cum generatione ista, et condemnabunt eam : quia pœnitentiam egerunt in prædicatione Jonæ, et ecce plus quam Jonas hic.</span>
<span id="matthieu-12-42" class="verse" lang="la">Regina austri surget in judicio cum generatione ista, et condemnabit eam : quia venit a finibus terræ audire sapientiam Salomonis, et ecce plus quam Salomon hic.</span>
<span id="matthieu-12-43" class="verse" lang="la">Cum autem immundus spiritus exierit ab homine, ambulat per loca arida, quærens requiem, et non invenit.</span>
<span id="matthieu-12-44" class="verse" lang="la">Tunc dicit : Revertar in domum meam, unde exivi. Et veniens invenit eam vacantem, scopis mundatam, et ornatam.</span>
<span id="matthieu-12-45" class="verse" lang="la">Tunc vadit, et assumit septem alios spiritus secum nequiores se, et intrantes habitant ibi : et fiunt novissima hominis illius pejora prioribus. Sic erit et generationi huic pessimæ.</span>
</p>

<p>
<span id="matthieu-12-46" class="verse" lang="la">Adhuc eo loquente ad turbas, ecce mater ejus et fratres stabant foris, quærentes loqui ei.</span>
<span id="matthieu-12-47" class="verse" lang="la">Dixit autem ei quidam : Ecce mater tua, et fratres tui foris stant quærentes te.</span>
<span id="matthieu-12-48" class="verse" lang="la">At ipse respondens dicenti sibi, ait : Quæ est mater mea, et qui sunt fratres mei ?</span>
<span id="matthieu-12-49" class="verse" lang="la">Et extendens manum in discipulos suos, dixit : Ecce mater mea, et fratres mei.</span>
<span id="matthieu-12-50" class="verse" lang="la">Quicumque enim fecerit voluntatem Patris mei, qui in cælis est, ipse meus frater, et soror, et mater est.</span>
</p>
</div>

<div id="matthieu-13">
<h1>Chapitre 13</h1>
<p>
<span id="matthieu-13-1" class="verse" lang="la">In illo die exiens Jesus de domo, sedebat secus mare.</span>
<span id="matthieu-13-2" class="verse" lang="la">Et congregatæ sunt ad eum turbæ multæ, ita ut naviculam ascendens sederet : et omnis turba stabat in littore,</span>
<span id="matthieu-13-3" class="verse" lang="la">et locutus est eis multa in parabolis, dicens : Ecce exiit qui seminat, seminare.</span>
<span id="matthieu-13-4" class="verse" lang="la">Et dum seminat, quædam ceciderunt secus viam, et venerunt volucres cæli, et comederunt ea.</span>
<span id="matthieu-13-5" class="verse" lang="la">Alia autem ceciderunt in petrosa, ubi non habebant terram multam : et continuo exorta sunt, quia non habebant altitudinem terræ :</span>
<span id="matthieu-13-6" class="verse" lang="la">sole autem orto æstuaverunt ; et quia non habebant radicem, aruerunt.</span>
<span id="matthieu-13-7" class="verse" lang="la">Alia autem ceciderunt in spinas : et creverunt spinæ, et suffocaverunt ea.</span>
<span id="matthieu-13-8" class="verse" lang="la">Alia autem ceciderunt in terram bonam : et dabant fructum, aliud centesimum, aliud sexagesimum, aliud trigesimum.</span>
<span id="matthieu-13-9" class="verse" lang="la">Qui habet aures audiendi, audiat.</span>
</p>

<p>
<span id="matthieu-13-10" class="verse" lang="la">Et accedentes discipuli dixerunt ei : Quare in parabolis loqueris eis ?</span>
<span id="matthieu-13-11" class="verse" lang="la">Qui respondens, ait illis : Quia vobis datum est nosse mysteria regni cælorum : illis autem non est datum.</span>
<span id="matthieu-13-12" class="verse" lang="la">Qui enim habet, dabitur ei, et abundabit : qui autem non habet, et quod habet auferetur ab eo.</span>
<span id="matthieu-13-13" class="verse" lang="la">Ideo in parabolis loquor eis : quia videntes non vident, et audientes non audiunt, neque intelligunt.</span>
<span id="matthieu-13-14" class="verse" lang="la">Et adimpletur in eis prophetia Isaiæ, dicentis :</span>
Auditu audietis, et non intelligetis :
et videntes videbitis, et non videbitis.
<span id="matthieu-13-15" class="verse" lang="la">Incrassatum est enim cor populi hujus,</span>
et auribus graviter audierunt,
et oculos suos clauserunt :
nequando videant oculis, et auribus audiant,
et corde intelligant, et convertantur,
et sanem eos.
<span id="matthieu-13-16" class="verse" lang="la">Vestri autem beati oculi quia vident, et aures vestræ quia audiunt.</span>
<span id="matthieu-13-17" class="verse" lang="la">Amen quippe dico vobis, quia multi prophetæ et justi cupierunt videre quæ videtis, et non viderunt : et audire quæ auditis, et non audierunt.</span>
</p>

<p>
<span id="matthieu-13-18" class="verse" lang="la">Vos ergo audite parabolam seminantis.</span>
<span id="matthieu-13-19" class="verse" lang="la">Omnis qui audit verbum regni, et non intelligit, venit malus, et rapit quod seminatum est in corde ejus : hic est qui secus viam seminatus est.</span>
<span id="matthieu-13-20" class="verse" lang="la">Qui autem super petrosa seminatus est, hic est qui verbum audit, et continuo cum gaudio accipit illud :</span>
<span id="matthieu-13-21" class="verse" lang="la">non habet autem in se radicem, sed est temporalis : facta autem tribulatione et persecutione propter verbum, continuo scandalizatur.</span>
<span id="matthieu-13-22" class="verse" lang="la">Qui autem seminatus est in spinis, hic est qui verbum audit, et sollicitudo sæculi istius, et fallacia divitiarum suffocat verbum, et sine fructu efficitur.</span>
<span id="matthieu-13-23" class="verse" lang="la">Qui vero in terram bonam seminatus est, hic est qui audit verbum, et intelligit, et fructum affert, et facit aliud quidem centesimum, aliud autem sexagesimum, aliud vero trigesimum.</span>
</p>

<p>
<span id="matthieu-13-24" class="verse" lang="la">Aliam parabolam proposuit illis, dicens : Simile factum est regnum cælorum homini, qui seminavit bonum semen in agro suo :</span>
<span id="matthieu-13-25" class="verse" lang="la">cum autem dormirent homines, venit inimicus ejus, et superseminavit zizania in medio tritici, et abiit.</span>
<span id="matthieu-13-26" class="verse" lang="la">Cum autem crevisset herba, et fructum fecisset, tunc apparuerunt et zizania.</span>
<span id="matthieu-13-27" class="verse" lang="la">Accedentes autem servi patrisfamilias, dixerunt ei : Domine, nonne bonum semen seminasti in agro tuo ? unde ergo habet zizania ?</span>
<span id="matthieu-13-28" class="verse" lang="la">Et ait illis : Inimicus homo hoc fecit. Servi autem dixerunt ei : Vis, imus, et colligimus ea ?</span>
<span id="matthieu-13-29" class="verse" lang="la">Et ait : Non : ne forte colligentes zizania, eradicetis simul cum eis et triticum.</span>
<span id="matthieu-13-30" class="verse" lang="la">Sinite utraque crescere usque ad messem, et in tempore messis dicam messoribus : Colligite primum zizania, et alligate ea in fasciculos ad comburendum : triticum autem congregate in horreum meum.</span>
</p>

<p>
<span id="matthieu-13-31" class="verse" lang="la">Aliam parabolam proposuit eis dicens : Simile est regnum cælorum grano sinapis, quod accipiens homo seminavit in agro suo :</span>
<span id="matthieu-13-32" class="verse" lang="la">quod minimum quidem est omnibus seminibus : cum autem creverit, majus est omnibus oleribus, et fit arbor, ita ut volucres cæli veniant, et habitent in ramis ejus.</span>
<span id="matthieu-13-33" class="verse" lang="la">Aliam parabolam locutus est eis : Simile est regnum cælorum fermento, quod acceptum mulier abscondit in farinæ satis tribus, donec fermentatum est totum.</span>
<span id="matthieu-13-34" class="verse" lang="la">Hæc omnia locutus est Jesus in parabolis ad turbas : et sine parabolis non loquebatur eis :</span>
<span id="matthieu-13-35" class="verse" lang="la">ut impleretur quod dictum erat per prophetam dicentem : Aperiam in parabolis os meum ; eructabo abscondita a constitutione mundi.</span>
</p>

<p>
<span id="matthieu-13-36" class="verse" lang="la">Tunc, dimissis turbis, venit in domum : et accesserunt ad eum discipuli ejus, dicentes : Edissere nobis parabolam zizaniorum agri.</span>
<span id="matthieu-13-37" class="verse" lang="la">Qui respondens ait illis : Qui seminat bonum semen, est Filius hominis.</span>
<span id="matthieu-13-38" class="verse" lang="la">Ager autem est mundus. Bonum vero semen, hi sunt filii regni. Zizania autem, filii sunt nequam.</span>
<span id="matthieu-13-39" class="verse" lang="la">Inimicus autem, qui seminavit ea, est diabolus. Messis vero, consummatio sæculi est. Messores autem, angeli sunt.</span>
<span id="matthieu-13-40" class="verse" lang="la">Sicut ergo colliguntur zizania, et igni comburuntur : sic erit in consummatione sæculi.</span>
<span id="matthieu-13-41" class="verse" lang="la">Mittet Filius hominis angelos suos, et colligent de regno ejus omnia scandala, et eos qui faciunt iniquitatem :</span>
<span id="matthieu-13-42" class="verse" lang="la">et mittent eos in caminum ignis. Ibi erit fletus et stridor dentium.</span>
<span id="matthieu-13-43" class="verse" lang="la">Tunc justi fulgebunt sicut sol in regno Patris eorum. Qui habet aures audiendi, audiat.</span>
</p>

<p>
<span id="matthieu-13-44" class="verse" lang="la">Simile est regnum cælorum thesauro abscondito in agro : quem qui invenit homo, abscondit, et præ gaudio illius vadit, et vendit universa quæ habet, et emit agrum illum.</span>
<span id="matthieu-13-45" class="verse" lang="la">Iterum simile est regnum cælorum homini negotiatori, quærenti bonas margaritas.</span>
<span id="matthieu-13-46" class="verse" lang="la">Inventa autem una pretiosa margarita, abiit, et vendidit omnia quæ habuit, et emit eam.</span>
</p>

<p>
<span id="matthieu-13-47" class="verse" lang="la">Iterum simile est regnum cælorum sagenæ missæ in mare, et ex omni genere piscium congreganti.</span>
<span id="matthieu-13-48" class="verse" lang="la">Quam, cum impleta esset, educentes, et secus littus sedentes, elegerunt bonis in vasa, malos autem foras miserunt.</span>
<span id="matthieu-13-49" class="verse" lang="la">Sic erit in consummatione sæculi : exibunt angeli, et separabunt malos de medio justorum,</span>
<span id="matthieu-13-50" class="verse" lang="la">et mittent eos in caminum ignis : ibi erit fletus, et stridor dentium.</span>
<span id="matthieu-13-51" class="verse" lang="la">Intellexistis hæc omnia ? Dicunt ei : Etiam.</span>
<span id="matthieu-13-52" class="verse" lang="la">Ait illis : Ideo omnis scriba doctus in regno cælorum, similis est homini patrifamilias, qui profert de thesauro suo nova et vetera.</span>
<span id="matthieu-13-53" class="verse" lang="la">Et factum est, cum consummasset Jesus parabolas istas, transiit inde.</span>
</p>

<p>
<span id="matthieu-13-54" class="verse" lang="la">Et veniens in patriam suam, docebat eos in synagogis eorum, ita ut mirarentur, et dicerent : Unde huic sapientia hæc, et virtutes ?</span>
<span id="matthieu-13-55" class="verse" lang="la">Nonne hic est fabri filius ? nonne mater ejus dicitur Maria, et fratres ejus, Jacobus, et Joseph, et Simon, et Judas ?</span>
<span id="matthieu-13-56" class="verse" lang="la">et sorores ejus, nonne omnes apud nos sunt ? unde ergo huic omnia ista ?</span>
<span id="matthieu-13-57" class="verse" lang="la">Et scandalizabantur in eo. Jesus autem dixit eis : Non est propheta sine honore, nisi in patria sua, et in domo sua.</span>
<span id="matthieu-13-58" class="verse" lang="la">Et non fecit ibi virtutes multas propter incredulitatem illorum.</span>
</p>
</div>

<div id="matthieu-14">
<h1>Chapitre 14</h1>
<p>
<span id="matthieu-14-1" class="verse" lang="la">In illo tempore audivit Herodes tetrarcha famam Jesu :</span>
<span id="matthieu-14-2" class="verse" lang="la">et ait pueris suis : Hic est Joannes Baptista : ipse surrexit a mortuis, et ideo virtutes operantur in eo.</span>
<span id="matthieu-14-3" class="verse" lang="la">Herodes enim tenuit Joannem, et alligavit eum : et posuit in carcerem propter Herodiadem uxorem fratris sui.</span>
<span id="matthieu-14-4" class="verse" lang="la">Dicebat enim illi Joannes : Non licet tibi habere eam.</span>
<span id="matthieu-14-5" class="verse" lang="la">Et volens illum occidere, timuit populum : quia sicut prophetam eum habebant.</span>
<span id="matthieu-14-6" class="verse" lang="la">Die autem natalis Herodis saltavit filia Herodiadis in medio, et placuit Herodi :</span>
<span id="matthieu-14-7" class="verse" lang="la">unde cum juramento pollicitus est ei dare quodcumque postulasset ab eo.</span>
<span id="matthieu-14-8" class="verse" lang="la">At illa præmonita a matre sua : Da mihi, inquit, hic in disco caput Joannis Baptistæ.</span>
<span id="matthieu-14-9" class="verse" lang="la">Et contristatus est rex : propter juramentum autem, et eos qui pariter recumbebant, jussit dari.</span>
<span id="matthieu-14-10" class="verse" lang="la">Misitque et decollavit Joannem in carcere.</span>
<span id="matthieu-14-11" class="verse" lang="la">Et allatum est caput ejus in disco, et datum est puellæ, et attulit matri suæ.</span>
<span id="matthieu-14-12" class="verse" lang="la">Et accedentes discipuli ejus, tulerunt corpus ejus, et sepelierunt illud : et venientes nuntiaverunt Jesu.</span>
</p>

<p>
<span id="matthieu-14-13" class="verse" lang="la">Quod cum audisset Jesus, secessit inde in navicula, in locum desertum seorsum : et cum audissent turbæ, secutæ sunt eum pedestres de civitatibus.</span>
<span id="matthieu-14-14" class="verse" lang="la">Et exiens vidit turbam multam, et misertus est eis, et curavit languidos eorum.</span>
<span id="matthieu-14-15" class="verse" lang="la">Vespere autem facto, accesserunt ad eum discipuli ejus, dicentes : Desertus est locus, et hora jam præteriit : dimitte turbas, ut euntes in castella, emant sibi escas.</span>
<span id="matthieu-14-16" class="verse" lang="la">Jesus autem dixit eis : Non habent necesse ire : date illis vos manducare.</span>
<span id="matthieu-14-17" class="verse" lang="la">Responderunt ei : Non habemus hic nisi quinque panes et duos pisces.</span>
<span id="matthieu-14-18" class="verse" lang="la">Qui ait eis : Afferte mihi illos huc.</span>
<span id="matthieu-14-19" class="verse" lang="la">Et cum jussisset turbam discumbere super fœnum, acceptis quinque panibus et duobus piscibus, aspiciens in cælum benedixit, et fregit, et dedit discipulis panes, discipuli autem turbis.</span>
<span id="matthieu-14-20" class="verse" lang="la">Et manducaverunt omnes, et saturati sunt. Et tulerunt reliquias, duodecim cophinos fragmentorum plenos.</span>
<span id="matthieu-14-21" class="verse" lang="la">Manducantium autem fuit numerus quinque millia virorum, exceptis mulieribus et parvulis.</span>
</p>

<p>
<span id="matthieu-14-22" class="verse" lang="la">Et statim compulit Jesus discipulos ascendere in naviculam, et præcedere eum trans fretum, donec dimitteret turbas.</span>
<span id="matthieu-14-23" class="verse" lang="la">Et dimissa turba, ascendit in montem solus orare. Vespere autem facto solus erat ibi :</span>
<span id="matthieu-14-24" class="verse" lang="la">navicula autem in medio mari jactabatur fluctibus : erat enim contrarius ventus.</span>
<span id="matthieu-14-25" class="verse" lang="la">Quarta enim vigilia noctis, venit ad eos ambulans super mare.</span>
<span id="matthieu-14-26" class="verse" lang="la">Et videntes eum super mare ambulantem, turbati sunt, dicentes : Quia phantasma est. Et præ timore clamaverunt.</span>
<span id="matthieu-14-27" class="verse" lang="la">Statimque Jesus locutus est eis, dicens : Habete fiduciam : ego sum, nolite timere.</span>
<span id="matthieu-14-28" class="verse" lang="la">Respondens autem Petrus, dixit : Domine, si tu es, jube me ad te venire super aquas.</span>
<span id="matthieu-14-29" class="verse" lang="la">At ipse ait : Veni. Et descendens Petrus de navicula, ambulabat super aquam ut veniret ad Jesum.</span>
<span id="matthieu-14-30" class="verse" lang="la">Videns vero ventum validum, timuit : et cum cœpisset mergi, clamavit dicens : Domine, salvum me fac.</span>
<span id="matthieu-14-31" class="verse" lang="la">Et continuo Jesus extendens manum, apprehendit eum : et ait illi : Modicæ fidei, quare dubitasti ?</span>
<span id="matthieu-14-32" class="verse" lang="la">Et cum ascendissent in naviculam, cessavit ventus.</span>
<span id="matthieu-14-33" class="verse" lang="la">Qui autem in navicula erant, venerunt, et adoraverunt eum, dicentes : Vere Filius Dei es.</span>
<span id="matthieu-14-34" class="verse" lang="la">Et cum transfretassent, venerunt in terram Genesar.</span>
<span id="matthieu-14-35" class="verse" lang="la">Et cum cognovissent eum viri loci illius, miserunt in universam regionem illam, et obtulerunt ei omnes male habentes :</span>
<span id="matthieu-14-36" class="verse" lang="la">et rogabant eum ut vel fimbriam vestimenti ejus tangerent. Et quicumque tetigerunt, salvi facti sunt.</span>
</p>
</div>

<div id="matthieu-15">
<h1>Chapitre 15</h1>
<p>
<span id="matthieu-15-1" class="verse" lang="la">Tunc accesserunt ad eum ab Jerosolymis scribæ et pharisæi, dicentes :</span>
<span id="matthieu-15-2" class="verse" lang="la">Quare discipuli tui transgrediuntur traditionem seniorum ? non enim lavant manus suas cum panem manducant.</span>
<span id="matthieu-15-3" class="verse" lang="la">Ipse autem respondens ait illis : Quare et vos transgredimini mandatum Dei propter traditionem vestram ? Nam Deus dixit :</span>
<span id="matthieu-15-4" class="verse" lang="la">Honora patrem, et matrem : et, Qui maledixerit patri, vel matri, morte moriatur.</span>
<span id="matthieu-15-5" class="verse" lang="la">Vos autem dicitis : Quicumque dixerit patri, vel matri : Munus, quodcumque est ex me, tibi proderit :</span>
<span id="matthieu-15-6" class="verse" lang="la">et non honorificabit patrem suum, aut matrem suam : et irritum fecistis mandatum Dei propter traditionem vestram.</span>
<span id="matthieu-15-7" class="verse" lang="la">Hypocritæ, bene prophetavit de vobis Isaias, dicens :</span>
<span id="matthieu-15-8" class="verse" lang="la">Populus hic labiis me honorat :</span>
cor autem eorum longe est a me.
<span id="matthieu-15-9" class="verse" lang="la">Sine causa autem colunt me,</span>
docentes doctrinas et mandata hominum.
</p>

<p>

<span id="matthieu-15-10" class="verse" lang="la">Et convocatis ad se turbis, dixit eis : Audite, et intelligite.</span>
<span id="matthieu-15-11" class="verse" lang="la">Non quod intrat in os, coinquinat hominem : sed quod procedit ex ore, hoc coinquinat hominem.</span>
<span id="matthieu-15-12" class="verse" lang="la">Tunc accedentes discipuli ejus, dixerunt ei : Scis quia pharisæi audito verbo hoc, scandalizati sunt ?</span>
<span id="matthieu-15-13" class="verse" lang="la">At ille respondens ait : Omnis plantatio, quam non plantavit Pater meus cælestis, eradicabitur.</span>
<span id="matthieu-15-14" class="verse" lang="la">Sinite illos : cæci sunt, et duces cæcorum ; cæcus autem si cæco ducatum præstet, ambo in foveam cadunt.</span>
<span id="matthieu-15-15" class="verse" lang="la">Respondens autem Petrus dixit ei : Edissere nobis parabolam istam.</span>
<span id="matthieu-15-16" class="verse" lang="la">At ille dixit : Adhuc et vos sine intellectu estis ?</span>
<span id="matthieu-15-17" class="verse" lang="la">Non intelligitis quia omne quod in os intrat, in ventrem vadit, et in secessum emittitur ?</span>
<span id="matthieu-15-18" class="verse" lang="la">Quæ autem procedunt de ore, de corde exeunt, et ea coinquinant hominem :</span>
<span id="matthieu-15-19" class="verse" lang="la">de corde enim exeunt cogitationes malæ, homicidia, adulteria, fornicationes, furta, falsa testimonia, blasphemiæ :</span>
<span id="matthieu-15-20" class="verse" lang="la">hæc sunt, quæ coinquinant hominem. Non lotis autem manibus manducare, non coinquinat hominem.</span>
</p>

<p>
<span id="matthieu-15-21" class="verse" lang="la">Et egressus inde Jesus secessit in partes Tyri et Sidonis.</span>
<span id="matthieu-15-22" class="verse" lang="la">Et ecce mulier chananæa a finibus illis egressa clamavit, dicens ei : Miserere mei, Domine fili David : filia mea male a dæmonio vexatur.</span>
<span id="matthieu-15-23" class="verse" lang="la">Qui non respondit ei verbum. Et accedentes discipuli ejus rogabant eum dicentes : Dimitte eam : quia clamat post nos.</span>
<span id="matthieu-15-24" class="verse" lang="la">Ipse autem respondens ait : Non sum missus nisi ad oves, quæ perierunt domus Israël.</span>
<span id="matthieu-15-25" class="verse" lang="la">At illa venit, et adoravit eum, dicens : Domine, adjuva me.</span>
<span id="matthieu-15-26" class="verse" lang="la">Qui respondens ait : Non est bonum sumere panem filiorum, et mittere canibus.</span>
<span id="matthieu-15-27" class="verse" lang="la">At illa dixit : Etiam Domine : nam et catelli edunt de micis quæ cadunt de mensa dominorum suorum.</span>
<span id="matthieu-15-28" class="verse" lang="la">Tunc respondens Jesus, ait illi : O mulier, magna est fides tua : fiat tibi sicut vis. Et sanata est filia ejus ex illa hora.</span>
</p>

<p>
<span id="matthieu-15-29" class="verse" lang="la">Et cum transisset inde Jesus, venit secus mare Galilææ : et ascendens in montem, sedebat ibi.</span>
<span id="matthieu-15-30" class="verse" lang="la">Et accesserunt ad eum turbæ multæ, habentes secum mutos, cæcos, claudos, debiles, et alios multos : et projecerunt eos ad pedes ejus, et curavit eos,</span>
<span id="matthieu-15-31" class="verse" lang="la">ita ut turbæ mirarentur, videntes mutos loquentes, claudos ambulantes, cæcos videntes : et magnificabant Deum Israël.</span>
<span id="matthieu-15-32" class="verse" lang="la">Jesus autem, convocatis discipulis suis, dixit : Misereor turbæ, quia triduo jam perseverant mecum, et non habent quod manducent : et dimittere eos jejunos nolo, ne deficiant in via.</span>
<span id="matthieu-15-33" class="verse" lang="la">Et dicunt ei discipuli : Unde ergo nobis in deserto panes tantos, ut saturemus turbam tantam ?</span>
<span id="matthieu-15-34" class="verse" lang="la">Et ait illis Jesus : Quot habetis panes ? At illi dixerunt : Septem, et paucos pisciculos.</span>
<span id="matthieu-15-35" class="verse" lang="la">Et præcepit turbæ ut discumberent super terram.</span>
<span id="matthieu-15-36" class="verse" lang="la">Et accipiens septem panes, et pisces, et gratias agens, fregit, et dedit discipulis suis, et discipuli dederunt populo.</span>
<span id="matthieu-15-37" class="verse" lang="la">Et comederunt omnes, et saturati sunt. Et quod superfuit de fragmentis, tulerunt septem sportas plenas.</span>
<span id="matthieu-15-38" class="verse" lang="la">Erant autem qui manducaverunt quatuor millia hominum, extra parvulos et mulieres.</span>
<span id="matthieu-15-39" class="verse" lang="la">Et, dimissa turba, ascendit in naviculam : et venit in fines Magedan.</span>
</p>
</div>

<div id="matthieu-16">
<h1>Chapitre 16</h1>
<p>
<span id="matthieu-16-1" class="verse" lang="la">Et accesserunt ad eum pharisæi et sadducæi tentantes : et rogaverunt eum ut signum de cælo ostenderet eis.</span>
<span id="matthieu-16-2" class="verse" lang="la">At ille respondens, ait illis : Facto vespere dicitis : Serenum erit, rubicundum est enim cælum.</span>
<span id="matthieu-16-3" class="verse" lang="la">Et mane : Hodie tempestas, rutilat enim triste cælum.</span>
<span id="matthieu-16-4" class="verse" lang="la">Faciem ergo cæli dijudicare nostis : signa autem temporum non potestis scire ? Generatio mala et adultera signum quærit : et signum non dabitur ei, nisi signum Jonæ prophetæ. Et relictis illis, abiit.</span>
</p>

<p>
<span id="matthieu-16-5" class="verse" lang="la">Et cum venissent discipuli ejus trans fretum, obliti sunt panes accipere.</span>
<span id="matthieu-16-6" class="verse" lang="la">Qui dixit illis : Intuemini, et cavete a fermento pharisæorum et sadducæorum.</span>
<span id="matthieu-16-7" class="verse" lang="la">At illi cogitabant intra se dicentes : Quia panes non accepimus.</span>
<span id="matthieu-16-8" class="verse" lang="la">Sciens autem Jesus, dixit : Quid cogitatis intra vos modicæ fidei, quia panes non habetis ?</span>
<span id="matthieu-16-9" class="verse" lang="la">Nondum intelligitis, neque recordamini quinque panum in quinque millia hominum, et quot cophinos sumpsistis ?</span>
<span id="matthieu-16-10" class="verse" lang="la">neque septem panum in quatuor millia hominum, et quot sportas sumpsistis ?</span>
<span id="matthieu-16-11" class="verse" lang="la">Quare non intelligitis, quia non de pane dixi vobis : Cavete a fermento pharisæorum et sadducæorum ?</span>
<span id="matthieu-16-12" class="verse" lang="la">Tunc intellexerunt quia non dixerit cavendum a fermento panum, sed a doctrina pharisæorum et sadducæorum.</span>
</p>

<p>
<span id="matthieu-16-13" class="verse" lang="la">Venit autem Jesus in partes Cæsareæ Philippi : et interrogabat discipulos suos, dicens : Quem dicunt homines esse Filium hominis ?</span>
<span id="matthieu-16-14" class="verse" lang="la">At illi dixerunt : Alii Joannem Baptistam, alii autem Eliam, alii vero Jeremiam, aut unum ex prophetis.</span>
<span id="matthieu-16-15" class="verse" lang="la">Dicit illis Jesus : Vos autem, quem me esse dicitis ?</span>
<span id="matthieu-16-16" class="verse" lang="la">Respondens Simon Petrus dixit : Tu es Christus, Filius Dei vivi.</span>
<span id="matthieu-16-17" class="verse" lang="la">Respondens autem Jesus, dixit ei : Beatus es Simon Bar Jona : quia caro et sanguis non revelavit tibi, sed Pater meus, qui in cælis est.</span>
<span id="matthieu-16-18" class="verse" lang="la">Et ego dico tibi, quia tu es Petrus, et super hanc petram ædificabo Ecclesiam meam, et portæ inferi non prævalebunt adversus eam.</span>
<span id="matthieu-16-19" class="verse" lang="la">Et tibi dabo claves regni cælorum. Et quodcumque ligaveris super terram, erit ligatum et in cælis : et quodcumque solveris super terram, erit solutum et in cælis.</span>
<span id="matthieu-16-20" class="verse" lang="la">Tunc præcepit discipulis suis ut nemini dicerent quia ipse esset Jesus Christus.</span>
</p>

<p>
<span id="matthieu-16-21" class="verse" lang="la">Exinde cœpit Jesus ostendere discipulis suis, quia oporteret eum ire Jerosolymam, et multa pati a senioribus, et scribis, et principibus sacerdotum, et occidi, et tertia die resurgere.</span>
<span id="matthieu-16-22" class="verse" lang="la">Et assumens eum Petrus, cœpit increpare illum dicens : Absit a te, Domine : non erit tibi hoc.</span>
<span id="matthieu-16-23" class="verse" lang="la">Qui conversus, dixit Petro : Vade post me Satana, scandalum es mihi : quia non sapis ea quæ Dei sunt, sed ea quæ hominum.</span>
<span id="matthieu-16-24" class="verse" lang="la">Tunc Jesus dixit discipulis suis : Si quis vult post me venire, abneget semetipsum, et tollat crucem suam, et sequatur me.</span>
<span id="matthieu-16-25" class="verse" lang="la">Qui enim voluerit animam suam salvam facere, perdet eam : qui autem perdiderit animam suam propter me, inveniet eam.</span>
<span id="matthieu-16-26" class="verse" lang="la">Quid enim prodest homini, si mundum universum lucretur, animæ vero suæ detrimentum patiatur ? aut quam dabit homo commutationem pro anima sua ?</span>
<span id="matthieu-16-27" class="verse" lang="la">Filius enim hominis venturus est in gloria Patris sui cum angelis suis : et tunc reddet unicuique secundum opera ejus.</span>
<span id="matthieu-16-28" class="verse" lang="la">Amen dico vobis, sunt quidam de hic stantibus, qui non gustabunt mortem, donec videant Filium hominis venientem in regno suo.</span>
</p>
</div>

<div id="matthieu-17">
<h1>Chapitre 17</h1>
<p>
<span id="matthieu-17-1" class="verse" lang="la">Et post dies sex assumit Jesus Petrum, et Jacobum, et Joannem fratrem ejus, et ducit illos in montem excelsum seorsum :</span>
<span id="matthieu-17-2" class="verse" lang="la">et transfiguratus est ante eos. Et resplenduit facies ejus sicut sol : vestimenta autem ejus facta sunt alba sicut nix.</span>
<span id="matthieu-17-3" class="verse" lang="la">Et ecce apparuerunt illis Moyses et Elias cum eo loquentes.</span>
<span id="matthieu-17-4" class="verse" lang="la">Respondens autem Petrus, dixit ad Jesum : Domine, bonum est nos hic esse : si vis, faciamus tria tabernacula, tibi unum, Moysi unum, et Eliæ unum.</span>
<span id="matthieu-17-5" class="verse" lang="la">Adhuc eo loquente, ecce nubes lucida obumbravit eos. Et ecce vox de nube, dicens : Hic est Filius meus dilectus, in quo mihi bene complacui : ipsum audite.</span>
<span id="matthieu-17-6" class="verse" lang="la">Et audientes discipuli ceciderunt in faciem suam, et timuerunt valde.</span>
<span id="matthieu-17-7" class="verse" lang="la">Et accessit Jesus, et tetigit eos : dixitque eis : Surgite, et nolite timere.</span>
<span id="matthieu-17-8" class="verse" lang="la">Levantes autem oculos suos, neminem viderunt, nisi solum Jesum.</span>
<span id="matthieu-17-9" class="verse" lang="la">Et descendentibus illis de monte, præcepit eis Jesus, dicens : Nemini dixeritis visionem, donec Filius hominis a mortuis resurgat.</span>
<span id="matthieu-17-10" class="verse" lang="la">Et interrogaverunt eum discipuli, dicentes : Quid ergo scribæ dicunt, quod Eliam oporteat primum venire ?</span>
<span id="matthieu-17-11" class="verse" lang="la">At ille respondens, ait eis : Elias quidem venturus est, et restituet omnia.</span>
<span id="matthieu-17-12" class="verse" lang="la">Dico autem vobis, quia Elias jam venit, et non cognoverunt eum, sed fecerunt in eo quæcumque voluerunt. Sic et Filius hominis passurus est ab eis.</span>
<span id="matthieu-17-13" class="verse" lang="la">Tunc intellexerunt discipuli, quia de Joanne Baptista dixisset eis.</span>
</p>

<p>
<span id="matthieu-17-14" class="verse" lang="la">Et cum venisset ad turbam, accessit ad eum homo genibus provolutus ante eum, dicens : Domine, miserere filio meo, quia lunaticus est, et male patitur : nam sæpe cadit in ignem, et crebro in aquam.</span>
<span id="matthieu-17-15" class="verse" lang="la">Et obtuli eum discipulis tuis, et non potuerunt curare eum.</span>
<span id="matthieu-17-16" class="verse" lang="la">Respondens autem Jesus, ait : O generatio incredula, et perversa, quousque ero vobiscum ? usquequo patiar vos ? Afferte huc illum ad me.</span>
<span id="matthieu-17-17" class="verse" lang="la">Et increpavit illum Jesus, et exiit ab eo dæmonium, et curatus est puer ex illa hora.</span>
<span id="matthieu-17-18" class="verse" lang="la">Tunc accesserunt discipuli ad Jesum secreto, et dixerunt : Quare nos non potuimus ejicere illum ?</span>
<span id="matthieu-17-19" class="verse" lang="la">Dixit illis Jesus : Propter incredulitatem vestram. Amen quippe dico vobis, si habueritis fidem sicut granum sinapis, dicetis monti huic : Transi hinc illuc, et transibit, et nihil impossibile erit vobis.</span>
<span id="matthieu-17-20" class="verse" lang="la">Hoc autem genus non ejicitur nisi per orationem et jejunium.</span>
</p>

<p>
<span id="matthieu-17-21" class="verse" lang="la">Conversantibus autem eis in Galilæa, dixit illis Jesus : Filius hominis tradendus est in manus hominum :</span>
<span id="matthieu-17-22" class="verse" lang="la">et occident eum, et tertia die resurget. Et contristati sunt vehementer.</span>
</p>

<p>
<span id="matthieu-17-23" class="verse" lang="la">Et cum venissent Capharnaum, accesserunt qui didrachma accipiebant ad Petrum, et dixerunt ei : Magister vester non solvit didrachma ?</span>
<span id="matthieu-17-24" class="verse" lang="la">Ait : Etiam. Et cum intrasset in domum, prævenit eum Jesus, dicens : Quid tibi videtur Simon ? reges terræ a quibus accipiunt tributum vel censum ? a filiis suis, an ab alienis ?</span>
<span id="matthieu-17-25" class="verse" lang="la">Et ille dixit : Ab alienis. Dixit illi Jesus : Ergo liberi sunt filii.</span>
<span id="matthieu-17-26" class="verse" lang="la">Ut autem non scandalizemus eos, vade ad mare, et mitte hamum : et eum piscem, qui primus ascenderit, tolle : et aperto ore ejus, invenies staterem : illum sumens, da eis pro me et te.</span>
</p>
</div>

<div id="matthieu-18">
<h1>Chapitre 18</h1>
<p>
<span id="matthieu-18-1" class="verse" lang="la">In illa hora accesserunt discipuli ad Jesum, dicentes : Quis, putas, major est in regno cælorum ?</span>
<span id="matthieu-18-2" class="verse" lang="la">Et advocans Jesus parvulum, statuit eum in medio eorum,</span>
<span id="matthieu-18-3" class="verse" lang="la">et dixit : Amen dico vobis, nisi conversi fueritis, et efficiamini sicut parvuli, non intrabitis in regnum cælorum.</span>
<span id="matthieu-18-4" class="verse" lang="la">Quicumque ergo humiliaverit se sicut parvulus iste, hic est major in regno cælorum.</span>
<span id="matthieu-18-5" class="verse" lang="la">Et qui susceperit unum parvulum talem in nomine meo, me suscipit :</span>
<span id="matthieu-18-6" class="verse" lang="la">qui autem scandalizaverit unum de pusillis istis, qui in me credunt, expedit ei ut suspendatur mola asinaria in collo ejus, et demergatur in profundum maris.</span>
<span id="matthieu-18-7" class="verse" lang="la">Væ mundo a scandalis ! Necesse est enim ut veniant scandala : verumtamen væ homini illi, per quem scandalum venit.</span>
<span id="matthieu-18-8" class="verse" lang="la">Si autem manus tua, vel pes tuus scandalizat te, abscide eum, et projice abs te : bonum tibi est ad vitam ingredi debilem, vel claudum, quam duas manus vel duos pedes habentem mitti in ignem æternum.</span>
<span id="matthieu-18-9" class="verse" lang="la">Et si oculus tuus scandalizat te, erue eum, et projice abs te : bonum tibi est cum uno oculo in vitam intrare, quam duos oculos habentem mitti in gehennam ignis.</span>
<span id="matthieu-18-10" class="verse" lang="la">Videte ne contemnatis unum ex his pusillis : dico enim vobis, quia angeli eorum in cælis semper vident faciem Patris mei, qui in cælis est.</span>
<span id="matthieu-18-11" class="verse" lang="la">Venit enim Filius hominis salvare quod perierat.</span>
<span id="matthieu-18-12" class="verse" lang="la">Quid vobis videtur ? si fuerint alicui centum oves, et erravit una ex eis : nonne relinquit nonaginta novem in montibus, et vadit quærere eam quæ erravit ?</span>
<span id="matthieu-18-13" class="verse" lang="la">Et si contigerit ut inveniat eam : amen dico vobis, quia gaudet super eam magis quam super nonaginta novem, quæ non erraverunt.</span>
<span id="matthieu-18-14" class="verse" lang="la">Sic non est voluntas ante Patrem vestrum, qui in cælis est, ut pereat unus de pusillis istis.</span>
</p>

<p>
<span id="matthieu-18-15" class="verse" lang="la">Si autem peccaverit in te frater tuus, vade, et corripe eum inter te, et ipsum solum : si te audierit, lucratus eris fratrem tuum.</span>
<span id="matthieu-18-16" class="verse" lang="la">Si autem te non audierit, adhibe tecum adhuc unum, vel duos, ut in ore duorum, vel trium testium stet omne verbum.</span>
<span id="matthieu-18-17" class="verse" lang="la">Quod si non audierit eos : dic ecclesiæ. Si autem ecclesiam non audierit, sit tibi sicut ethnicus et publicanus.</span>
<span id="matthieu-18-18" class="verse" lang="la">Amen dico vobis, quæcumque alligaveritis super terram, erunt ligata et in cælo : et quæcumque solveritis super terram, erunt soluta et in cælo.</span>
<span id="matthieu-18-19" class="verse" lang="la">Iterum dico vobis, quia si duo ex vobis consenserint super terram, de omni re quamcumque petierint, fiet illis a Patre meo, qui in cælis est.</span>
<span id="matthieu-18-20" class="verse" lang="la">Ubi enim sunt duo vel tres congregati in nomine meo, ibi sum in medio eorum.</span>
</p>

<p>
<span id="matthieu-18-21" class="verse" lang="la">Tunc accedens Petrus ad eum, dixit : Domine, quoties peccabit in me frater meus, et dimittam ei ? usque septies ?</span>
<span id="matthieu-18-22" class="verse" lang="la">Dicit illi Jesus : Non dico tibi usque septies : sed usque septuagies septies.</span>
<span id="matthieu-18-23" class="verse" lang="la">Ideo assimilatum est regnum cælorum homini regi, qui voluit rationem ponere cum servis suis.</span>
<span id="matthieu-18-24" class="verse" lang="la">Et cum cœpisset rationem ponere, oblatus est ei unus, qui debebat ei decem millia talenta.</span>
<span id="matthieu-18-25" class="verse" lang="la">Cum autem non haberet unde redderet, jussit eum dominus ejus venundari, et uxorem ejus, et filios, et omnia quæ habebat, et reddi.</span>
<span id="matthieu-18-26" class="verse" lang="la">Procidens autem servus ille, orabat eum, dicens : Patientiam habe in me, et omnia reddam tibi.</span>
<span id="matthieu-18-27" class="verse" lang="la">Misertus autem dominus servi illius, dimisit eum, et debitum dimisit ei.</span>
<span id="matthieu-18-28" class="verse" lang="la">Egressus autem servus ille invenit unum de conservis suis, qui debebat ei centum denarios : et tenens suffocavit eum, dicens : Redde quod debes.</span>
<span id="matthieu-18-29" class="verse" lang="la">Et procidens conservus ejus, rogabat eum, dicens : Patientiam habe in me, et omnia reddam tibi.</span>
<span id="matthieu-18-30" class="verse" lang="la">Ille autem noluit : sed abiit, et misit eum in carcerem donec redderet debitum.</span>
<span id="matthieu-18-31" class="verse" lang="la">Videntes autem conservi ejus quæ fiebant, contristati sunt valde : et venerunt, et narraverunt domino suo omnia quæ facta fuerant.</span>
<span id="matthieu-18-32" class="verse" lang="la">Tunc vocavit illum dominus suus : et ait illi : Serve nequam, omne debitum dimisi tibi quoniam rogasti me :</span>
<span id="matthieu-18-33" class="verse" lang="la">nonne ergo oportuit et te misereri conservi tui, sicut et ego tui misertus sum ?</span>
<span id="matthieu-18-34" class="verse" lang="la">Et iratus dominus ejus tradidit eum tortoribus, quoadusque redderet universum debitum.</span>
<span id="matthieu-18-35" class="verse" lang="la">Sic et Pater meus cælestis faciet vobis, si non remiseritis unusquisque fratri suo de cordibus vestris.</span>
</p>
</div>

<div id="matthieu-19">
<h1>Chapitre 19</h1>
<p>
<span id="matthieu-19-1" class="verse" lang="la">Et factum est, cum consummasset Jesus sermones istos, migravit a Galilæa, et venit in fines Judææ trans Jordanem,</span>
<span id="matthieu-19-2" class="verse" lang="la">et secutæ sunt eum turbæ multæ, et curavit eos ibi.</span>
<span id="matthieu-19-3" class="verse" lang="la">Et accesserunt ad eum pharisæi tentantes eum, et dicentes : Si licet homini dimittere uxorem suam, quacumque ex causa ?</span>
<span id="matthieu-19-4" class="verse" lang="la">Qui respondens, ait eis : Non legistis, quia qui fecit hominem ab initio, masculum et feminam fecit eos ? Et dixit :</span>
<span id="matthieu-19-5" class="verse" lang="la">Propter hoc dimittet homo patrem, et matrem, et adhærebit uxori suæ, et erunt duo in carne una.</span>
<span id="matthieu-19-6" class="verse" lang="la">Itaque jam non sunt duo, sed una caro. Quod ergo Deus conjunxit, homo non separet.</span>
<span id="matthieu-19-7" class="verse" lang="la">Dicunt illi : Quid ergo Moyses mandavit dare libellum repudii, et dimittere ?</span>
<span id="matthieu-19-8" class="verse" lang="la">Ait illis : Quoniam Moyses ad duritiam cordis vestri permisit vobis dimittere uxores vestras : ab initio autem non fuit sic.</span>
<span id="matthieu-19-9" class="verse" lang="la">Dico autem vobis, quia quicumque dimiserit uxorem suam, nisi ob fornicationem, et aliam duxerit, mœchatur : et qui dimissam duxerit, mœchatur.</span>
<span id="matthieu-19-10" class="verse" lang="la">Dicunt ei discipuli ejus : Si ita est causa hominis cum uxore, non expedit nubere.</span>
<span id="matthieu-19-11" class="verse" lang="la">Qui dixit illis : Non omnes capiunt verbum istud, sed quibus datum est.</span>
<span id="matthieu-19-12" class="verse" lang="la">Sunt enim eunuchi, qui de matris utero sic nati sunt : et sunt eunuchi, qui facti sunt ab hominibus : et sunt eunuchi, qui seipsos castraverunt propter regnum cælorum. Qui potest capere capiat.</span>
</p>

<p>
<span id="matthieu-19-13" class="verse" lang="la">Tunc oblati sunt ei parvuli, ut manus eis imponeret, et oraret. Discipuli autem increpabant eos.</span>
<span id="matthieu-19-14" class="verse" lang="la">Jesus vero ait eis : Sinite parvulos, et nolite eos prohibere ad me venire : talium est enim regnum cælorum.</span>
<span id="matthieu-19-15" class="verse" lang="la">Et cum imposuisset eis manus, abiit inde.</span>
</p>

<p>
<span id="matthieu-19-16" class="verse" lang="la">Et ecce unus accedens, ait illi : Magister bone, quid boni faciam ut habeam vitam æternam ?</span>
<span id="matthieu-19-17" class="verse" lang="la">Qui dixit ei : Quid me interrogas de bono ? Unus est bonus, Deus. Si autem vis ad vitam ingredi, serva mandata.</span>
<span id="matthieu-19-18" class="verse" lang="la">Dicit illi : Quæ ? Jesus autem dixit : Non homicidium facies ; non adulterabis ; non facies furtum ; non falsum testimonium dices ;</span>
<span id="matthieu-19-19" class="verse" lang="la">honora patrem tuum, et matrem tuam, et diliges proximum tuum sicut teipsum.</span>
<span id="matthieu-19-20" class="verse" lang="la">Dicit illi adolescens : Omnia hæc custodivi a juventute mea : quid adhuc mihi deest ?</span>
<span id="matthieu-19-21" class="verse" lang="la">Ait illi Jesus : Si vis perfectus esse, vade, vende quæ habes, et da pauperibus, et habebis thesaurum in cælo : et veni, sequere me.</span>
<span id="matthieu-19-22" class="verse" lang="la">Cum audisset autem adolescens verbum, abiit tristis : erat enim habens multas possessiones.</span>
<span id="matthieu-19-23" class="verse" lang="la">Jesus autem dixit discipulis suis : Amen dico vobis, quia dives difficile intrabit in regnum cælorum.</span>
<span id="matthieu-19-24" class="verse" lang="la">Et iterum dico vobis : Facilius est camelum per foramen acus transire, quam divitem intrare in regnum cælorum.</span>
<span id="matthieu-19-25" class="verse" lang="la">Auditis autem his, discipuli mirabantur valde, dicentes : Quis ergo poterit salvus esse ?</span>
<span id="matthieu-19-26" class="verse" lang="la">Aspiciens autem Jesus, dixit illis : Apud homines hoc impossibile est : apud Deum autem omnia possibilia sunt.</span>
</p>

<p>
<span id="matthieu-19-27" class="verse" lang="la">Tunc respondens Petrus, dixit ei : Ecce nos reliquimus omnia, et secuti sumus te : quid ergo erit nobis ?</span>
<span id="matthieu-19-28" class="verse" lang="la">Jesus autem dixit illis : Amen dico vobis, quod vos, qui secuti estis me, in regeneratione cum sederit Filius hominis in sede majestatis suæ, sedebitis et vos super sedes duodecim, judicantes duodecim tribus Israël.</span>
<span id="matthieu-19-29" class="verse" lang="la">Et omnis qui reliquerit domum, vel fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et vitam æternam possidebit.</span>
<span id="matthieu-19-30" class="verse" lang="la">Multi autem erunt primi novissimi, et novissimi primi.</span>
</p>
</div>

<div id="matthieu-20">
<h1>Chapitre 20</h1>
<p>
<span id="matthieu-20-1" class="verse" lang="la">Simile est regnum cælorum homini patrifamilias, qui exiit primo mane conducere operarios in vineam suam.</span>
<span id="matthieu-20-2" class="verse" lang="la">Conventione autem facta cum operariis ex denario diurno, misit eos in vineam suam.</span>
<span id="matthieu-20-3" class="verse" lang="la">Et egressus circa horam tertiam, vidit alios stantes in foro otiosos,</span>
<span id="matthieu-20-4" class="verse" lang="la">et dixit illis : Ite et vos in vineam meam, et quod justum fuerit dabo vobis.</span>
<span id="matthieu-20-5" class="verse" lang="la">Illi autem abierunt. Iterum autem exiit circa sextam et nonam horam : et fecit similiter.</span>
<span id="matthieu-20-6" class="verse" lang="la">Circa undecimam vero exiit, et invenit alios stantes, et dicit illis : Quid hic statis tota die otiosi ?</span>
<span id="matthieu-20-7" class="verse" lang="la">Dicunt ei : Quia nemo nos conduxit. Dicit illis : Ite et vos in vineam meam.</span>
<span id="matthieu-20-8" class="verse" lang="la">Cum sero autem factum esset, dicit dominus vineæ procuratori suo : Voca operarios, et redde illis mercedem incipiens a novissimis usque ad primos.</span>
<span id="matthieu-20-9" class="verse" lang="la">Cum venissent ergo qui circa undecimam horam venerant, acceperunt singulos denarios.</span>
<span id="matthieu-20-10" class="verse" lang="la">Venientes autem et primi, arbitrati sunt quod plus essent accepturi : acceperunt autem et ipsi singulos denarios.</span>
<span id="matthieu-20-11" class="verse" lang="la">Et accipientes murmurabant adversus patremfamilias,</span>
<span id="matthieu-20-12" class="verse" lang="la">dicentes : Hi novissimi una hora fecerunt, et pares illos nobis fecisti, qui portavimus pondus diei, et æstus.</span>
<span id="matthieu-20-13" class="verse" lang="la">At ille respondens uni eorum, dixit : Amice, non facio tibi injuriam : nonne ex denario convenisti mecum ?</span>
<span id="matthieu-20-14" class="verse" lang="la">Tolle quod tuum est, et vade : volo autem et huic novissimo dare sicut et tibi.</span>
<span id="matthieu-20-15" class="verse" lang="la">Aut non licet mihi quod volo, facere ? an oculus tuus nequam est, quia ego bonus sum ?</span>
<span id="matthieu-20-16" class="verse" lang="la">Sic erunt novissimi primi, et primi novissimi. Multi enim sunt vocati, pauci vero electi.</span>
</p>

<p>
<span id="matthieu-20-17" class="verse" lang="la">Et ascendens Jesus Jerosolymam, assumpsit duodecim discipulos secreto, et ait illis :</span>
<span id="matthieu-20-18" class="verse" lang="la">Ecce ascendimus Jerosolymam, et Filius hominis tradetur principibus sacerdotum, et scribis, et condemnabunt eum morte,</span>
<span id="matthieu-20-19" class="verse" lang="la">et tradent eum gentibus ad illudendum, et flagellandum, et crucifigendum, et tertia die resurget.</span>
</p>

<p>
<span id="matthieu-20-20" class="verse" lang="la">Tunc accessit ad eum mater filiorum Zebedæi cum filiis suis, adorans et petens aliquid ab eo.</span>
<span id="matthieu-20-21" class="verse" lang="la">Qui dixit ei : Quid vis ? Ait illi : Dic ut sedeant hi duo filii mei, unus ad dexteram tuam, et unus ad sinistram in regno tuo.</span>
<span id="matthieu-20-22" class="verse" lang="la">Respondens autem Jesus, dixit : Nescitis quid petatis. Potestis bibere calicem, quem ego bibiturus sum ? Dicunt ei : Possumus.</span>
<span id="matthieu-20-23" class="verse" lang="la">Ait illis : Calicem quidem meum bibetis : sedere autem ad dexteram meam vel sinistram non est meum dare vobis, sed quibus paratum est a Patre meo.</span>
<span id="matthieu-20-24" class="verse" lang="la">Et audientes decem, indignati sunt de duobus fratribus.</span>
<span id="matthieu-20-25" class="verse" lang="la">Jesus autem vocavit eos ad se, et ait : Scitis quia principes gentium dominantur eorum : et qui majores sunt, potestatem exercent in eos.</span>
<span id="matthieu-20-26" class="verse" lang="la">Non ita erit inter vos : sed quicumque voluerit inter vos major fieri, sit vester minister :</span>
<span id="matthieu-20-27" class="verse" lang="la">et qui voluerit inter vos primus esse, erit vester servus.</span>
<span id="matthieu-20-28" class="verse" lang="la">Sicut Filius hominis non venit ministrari, sed ministrare, et dare animam suam redemptionem pro multis.</span>
</p>

<p>
<span id="matthieu-20-29" class="verse" lang="la">Et egredientibus illis ab Jericho, secuta est eum turba multa,</span>
<span id="matthieu-20-30" class="verse" lang="la">et ecce duo cæci sedentes secus viam audierunt quia Jesus transiret : et clamaverunt, dicentes : Domine, miserere nostri, fili David.</span>
<span id="matthieu-20-31" class="verse" lang="la">Turba autem increpabat eos ut tacerent. At illi magis clamabant, dicentes : Domine, miserere nostri, fili David.</span>
<span id="matthieu-20-32" class="verse" lang="la">Et stetit Jesus, et vocavit eos, et ait : Quid vultis ut faciam vobis ?</span>
<span id="matthieu-20-33" class="verse" lang="la">Dicunt illi : Domine, ut aperiantur oculi nostri.</span>
<span id="matthieu-20-34" class="verse" lang="la">Misertus autem eorum Jesus, tetigit oculos eorum. Et confestim viderunt, et secuti sunt eum.</span>
</p>
</div>

<div id="matthieu-21">
<h1>Chapitre 21</h1>
<p>
<span id="matthieu-21-1" class="verse" lang="la">Et cum appropinquassent Jerosolymis, et venissent Bethphage ad montem Oliveti : tunc Jesus misit duos discipulos,</span>
<span id="matthieu-21-2" class="verse" lang="la">dicens eis : Ite in castellum, quod contra vos est, et statim invenietis asinam alligatam, et pullum cum ea : solvite, et adducite mihi :</span>
<span id="matthieu-21-3" class="verse" lang="la">et si quis vobis aliquid dixerit, dicite quia Dominus his opus habet : et confestim dimittet eos.</span>
<span id="matthieu-21-4" class="verse" lang="la">Hoc autem totum factum est, ut adimpleretur quod dictum est per prophetam dicentem :</span>
<span id="matthieu-21-5" class="verse" lang="la">Dicite filiæ Sion :</span>
Ecce rex tuus venit tibi
mansuetus, sedens super asinam,
et pullum filium subjugalis.
<span id="matthieu-21-6" class="verse" lang="la">Euntes autem discipuli fecerunt sicut præcepit illis Jesus.</span>
<span id="matthieu-21-7" class="verse" lang="la">Et adduxerunt asinam, et pullum : et imposuerunt super eos vestimenta sua, et eum desuper sedere fecerunt.</span>
<span id="matthieu-21-8" class="verse" lang="la">Plurima autem turba straverunt vestimenta sua in via : alii autem cædebant ramos de arboribus, et sternebant in via :</span>
<span id="matthieu-21-9" class="verse" lang="la">turbæ autem, quæ præcedebant, et quæ sequebantur, clamabant, dicentes : Hosanna filio David : benedictus, qui venit in nomine Domini : hosanna in altissimis.</span>
<span id="matthieu-21-10" class="verse" lang="la">Et cum intrasset Jerosolymam, commota est universa civitas, dicens : Quis est hic ?</span>
<span id="matthieu-21-11" class="verse" lang="la">Populi autem dicebant : Hic est Jesus propheta a Nazareth Galilææ.</span>
<span id="matthieu-21-12" class="verse" lang="la">Et intravit Jesus in templum Dei, et ejiciebat omnes vendentes et ementes in templo, et mensas numulariorum, et cathedras vendentium columbas evertit :</span>
<span id="matthieu-21-13" class="verse" lang="la">et dicit eis : Scriptum est : Domus mea domus orationis vocabitur : vos autem fecistis illam speluncam latronum.</span>
<span id="matthieu-21-14" class="verse" lang="la">Et accesserunt ad eum cæci, et claudi in templo : et sanavit eos.</span>
<span id="matthieu-21-15" class="verse" lang="la">Videntes autem principes sacerdotum et scribæ mirabilia quæ fecit, et pueros clamantes in templo, et dicentes : Hosanna filio David : indignati sunt,</span>
<span id="matthieu-21-16" class="verse" lang="la">et dixerunt ei : Audis quid isti dicunt ? Jesus autem dixit eis : Utique. Numquam legistis : Quia ex ore infantium et lactentium perfecisti laudem ?</span>
<span id="matthieu-21-17" class="verse" lang="la">Et relictis illis, abiit foras extra civitatem in Bethaniam : ibique mansit.</span>
</p>

<p>
<span id="matthieu-21-18" class="verse" lang="la">Mane autem revertens in civitatem, esuriit.</span>
<span id="matthieu-21-19" class="verse" lang="la">Et videns fici arborem unam secus viam, venit ad eam : et nihil invenit in ea nisi folia tantum, et ait illi : Numquam ex te fructus nascatur in sempiternum. Et arefacta est continuo ficulnea.</span>
<span id="matthieu-21-20" class="verse" lang="la">Et videntes discipuli, mirati sunt, dicentes : Quomodo continuo aruit ?</span>
<span id="matthieu-21-21" class="verse" lang="la">Respondens autem Jesus, ait eis : Amen dico vobis, si habueritis fidem, et non hæsitaveritis, non solum de ficulnea facietis, sed et si monti huic dixeritis : Tolle, et jacta te in mare, fiet.</span>
<span id="matthieu-21-22" class="verse" lang="la">Et omnia quæcumque petieritis in oratione credentes, accipietis.</span>
</p>

<p>
<span id="matthieu-21-23" class="verse" lang="la">Et cum venisset in templum, accesserunt ad eum docentem principes sacerdotum, et seniores populi, dicentes : In qua potestate hæc facis ? et quis tibi dedit hanc potestatem ?</span>
<span id="matthieu-21-24" class="verse" lang="la">Respondens Jesus dixit eis : Interrogabo vos et ego unum sermonem : quem si dixeritis mihi, et ego vobis dicam in qua potestate hæc facio.</span>
<span id="matthieu-21-25" class="verse" lang="la">Baptismus Joannis unde erat ? e cælo, an ex hominibus ? At illi cogitabant inter se, dicentes :</span>
<span id="matthieu-21-26" class="verse" lang="la">Si dixerimus, e cælo, dicet nobis : Quare ergo non credidistis illi ? Si autem dixerimus, ex hominibus, timemus turbam : omnes enim habebant Joannem sicut prophetam.</span>
<span id="matthieu-21-27" class="verse" lang="la">Et respondentes Jesu, dixerunt : Nescimus. Ait illis et ipse : Nec ego dico vobis in qua potestate hæc facio.</span>
</p>

<p>
<span id="matthieu-21-28" class="verse" lang="la">Quid autem vobis videtur ? Homo quidam habebat duos filios, et accedens ad primum, dixit : Fili, vade hodie, operare in vinea mea.</span>
<span id="matthieu-21-29" class="verse" lang="la">Ille autem respondens, ait : Nolo. Postea autem, pœnitentia motus, abiit.</span>
<span id="matthieu-21-30" class="verse" lang="la">Accedens autem ad alterum, dixit similiter. At ille respondens, ait : Eo, domine, et non ivit :</span>
<span id="matthieu-21-31" class="verse" lang="la">quis ex duobus fecit voluntatem patris ? Dicunt ei : Primus. Dicit illis Jesus : Amen dico vobis, quia publicani et meretrices præcedent vos in regnum Dei.</span>
<span id="matthieu-21-32" class="verse" lang="la">Venit enim ad vos Joannes in via justitiæ, et non credidistis ei : publicani autem et meretrices crediderunt ei : vos autem videntes nec pœnitentiam habuistis postea, ut crederetis ei.</span>
</p>

<p>
<span id="matthieu-21-33" class="verse" lang="la">Aliam parabolam audite : Homo erat paterfamilias, qui plantavit vineam, et sepem circumdedit ei, et fodit in ea torcular, et ædificavit turrim, et locavit eam agricolis, et peregre profectus est.</span>
<span id="matthieu-21-34" class="verse" lang="la">Cum autem tempus fructuum appropinquasset, misit servos suos ad agricolas, ut acciperent fructus ejus.</span>
<span id="matthieu-21-35" class="verse" lang="la">Et agricolæ, apprehensis servis ejus, alium ceciderunt, alium occiderunt, alium vero lapidaverunt.</span>
<span id="matthieu-21-36" class="verse" lang="la">Iterum misit alios servos plures prioribus, et fecerunt illis similiter.</span>
<span id="matthieu-21-37" class="verse" lang="la">Novissime autem misit ad eos filium suum, dicens : Verebuntur filium meum.</span>
<span id="matthieu-21-38" class="verse" lang="la">Agricolæ autem videntes filium dixerunt intra se : Hic est hæres, venite, occidamus eum, et habebimus hæreditatem ejus.</span>
<span id="matthieu-21-39" class="verse" lang="la">Et apprehensum eum ejecerunt extra vineam, et occiderunt.</span>
<span id="matthieu-21-40" class="verse" lang="la">Cum ergo venerit dominus vineæ, quid faciet agricolis illis ?</span>
<span id="matthieu-21-41" class="verse" lang="la">Aiunt illi : Malos male perdet : et vineam suam locabit aliis agricolis, qui reddant ei fructum temporibus suis.</span>
<span id="matthieu-21-42" class="verse" lang="la">Dicit illis Jesus : Numquam legistis in Scripturis :</span>
Lapidem quem reprobaverunt ædificantes,
hic factus est in caput anguli :
a Domino factum est istud,
et est mirabile in oculis nostris ?
<span id="matthieu-21-43" class="verse" lang="la">Ideo dico vobis, quia auferetur a vobis regnum Dei, et dabitur genti facienti fructus ejus.</span>
<span id="matthieu-21-44" class="verse" lang="la">Et qui ceciderit super lapidem istum, confringetur : super quem vero ceciderit, conteret eum.</span>
<span id="matthieu-21-45" class="verse" lang="la">Et cum audissent principes sacerdotum et pharisæi parabolas ejus, cognoverunt quod de ipsis diceret.</span>
<span id="matthieu-21-46" class="verse" lang="la">Et quærentes eum tenere, timuerunt turbas : quoniam sicut prophetam eum habebant.</span>
</p>
</div>

<div id="matthieu-22">
<h1>Chapitre 22</h1>
<p>
<span id="matthieu-22-1" class="verse" lang="la">Et respondens Jesus, dixit iterum in parabolis eis, dicens :</span>
<span id="matthieu-22-2" class="verse" lang="la">Simile factum est regnum cælorum homini regi, qui fecit nuptias filio suo.</span>
<span id="matthieu-22-3" class="verse" lang="la">Et misit servos suos vocare invitatos ad nuptias, et nolebant venire.</span>
<span id="matthieu-22-4" class="verse" lang="la">Iterum misit alios servos, dicens : Dicite invitatis : Ecce prandium meum paravi, tauri mei et altilia occisa sunt, et omnia parata : venite ad nuptias.</span>
<span id="matthieu-22-5" class="verse" lang="la">Illi autem neglexerunt : et abierunt, alius in villam suam, alius vero ad negotiationem suam :</span>
<span id="matthieu-22-6" class="verse" lang="la">reliqui vero tenuerunt servos ejus, et contumeliis affectos occiderunt.</span>
<span id="matthieu-22-7" class="verse" lang="la">Rex autem cum audisset, iratus est : et missis exercitibus suis, perdidit homicidas illos, et civitatem illorum succendit.</span>
<span id="matthieu-22-8" class="verse" lang="la">Tunc ait servis suis : Nuptiæ quidem paratæ sunt, sed qui invitati erant, non fuerunt digni :</span>
<span id="matthieu-22-9" class="verse" lang="la">ite ergo ad exitus viarum, et quoscumque inveneritis, vocate ad nuptias.</span>
<span id="matthieu-22-10" class="verse" lang="la">Et egressi servi ejus in vias, congregaverunt omnes quos invenerunt, malos et bonos : et impletæ sunt nuptiæ discumbentium.</span>
<span id="matthieu-22-11" class="verse" lang="la">Intravit autem rex ut videret discumbentes, et vidit ibi hominem non vestitum veste nuptiali.</span>
<span id="matthieu-22-12" class="verse" lang="la">Et ait illi : Amice, quomodo huc intrasti non habens vestem nuptialem ? At ille obmutuit.</span>
<span id="matthieu-22-13" class="verse" lang="la">Tunc dicit rex ministris : Ligatis manibus et pedibus ejus, mittite eum in tenebras exteriores : ibi erit fletus et stridor dentium.</span>
<span id="matthieu-22-14" class="verse" lang="la">Multi enim sunt vocati, pauci vero electi.</span>
</p>

<p>
<span id="matthieu-22-15" class="verse" lang="la">Tunc abeuntes pharisæi, consilium inierunt ut caperent eum in sermone.</span>
<span id="matthieu-22-16" class="verse" lang="la">Et mittunt ei discipulos suos cum Herodianis, dicentes : Magister, scimus quia verax es, et viam Dei in veritate doces, et non est tibi cura de aliquo : non enim respicis personam hominum :</span>
<span id="matthieu-22-17" class="verse" lang="la">dic ergo nobis quid tibi videtur, licet censum dare Cæsari, an non ?</span>
<span id="matthieu-22-18" class="verse" lang="la">Cognita autem Jesus nequitia eorum, ait : Quid me tentatis, hypocritæ ?</span>
<span id="matthieu-22-19" class="verse" lang="la">ostendite mihi numisma census. At illi obtulerunt ei denarium.</span>
<span id="matthieu-22-20" class="verse" lang="la">Et ait illis Jesus : Cujus est imago hæc, et superscriptio ?</span>
<span id="matthieu-22-21" class="verse" lang="la">Dicunt ei : Cæsaris. Tunc ait illis : Reddite ergo quæ sunt Cæsaris, Cæsari : et quæ sunt Dei, Deo.</span>
<span id="matthieu-22-22" class="verse" lang="la">Et audientes mirati sunt, et relicto eo abierunt.</span>
</p>

<p>
<span id="matthieu-22-23" class="verse" lang="la">In illo die accesserunt ad eum sadducæi, qui dicunt non esse resurrectionem : et interrogaverunt eum,</span>
<span id="matthieu-22-24" class="verse" lang="la">dicentes : Magister, Moyses dixit : Si quis mortuus fuerit non habens filium, ut ducat frater ejus uxorem illius, et suscitet semen fratri suo.</span>
<span id="matthieu-22-25" class="verse" lang="la">Erant autem apud nos septem fratres : et primus, uxore ducta, defunctus est : et non habens semen, reliquit uxorem suam fratri suo.</span>
<span id="matthieu-22-26" class="verse" lang="la">Similiter secundus, et tertius usque ad septimum.</span>
<span id="matthieu-22-27" class="verse" lang="la">Novissime autem omnium et mulier defuncta est.</span>
<span id="matthieu-22-28" class="verse" lang="la">In resurrectione ergo cujus erit de septem uxor ? omnes enim habuerunt eam.</span>
<span id="matthieu-22-29" class="verse" lang="la">Respondens autem Jesus, ait illis : Erratis nescientes Scripturas, neque virtutem Dei.</span>
<span id="matthieu-22-30" class="verse" lang="la">In resurrectione enim neque nubent, neque nubentur : sed erunt sicut angeli Dei in cælo.</span>
<span id="matthieu-22-31" class="verse" lang="la">De resurrectione autem mortuorum non legistis quod dictum est a Deo dicente vobis :</span>
<span id="matthieu-22-32" class="verse" lang="la">Ego sum Deus Abraham, et Deus Isaac, et Deus Jacob ? Non est Deus mortuorum, sed viventium.</span>
<span id="matthieu-22-33" class="verse" lang="la">Et audientes turbæ, mirabantur in doctrina ejus.</span>
</p>

<p>
<span id="matthieu-22-34" class="verse" lang="la">Pharisæi autem audientes quod silentium imposuisset sadducæis, convenerunt in unum :</span>
<span id="matthieu-22-35" class="verse" lang="la">et interrogavit eum unus ex eis legis doctor, tentans eum :</span>
<span id="matthieu-22-36" class="verse" lang="la">Magister, quod est mandatum magnum in lege ?</span>
<span id="matthieu-22-37" class="verse" lang="la">Ait illi Jesus : Diliges Dominum Deum tuum ex toto corde tuo, et in tota anima tua, et in tota mente tua.</span>
<span id="matthieu-22-38" class="verse" lang="la">Hoc est maximum, et primum mandatum.</span>
<span id="matthieu-22-39" class="verse" lang="la">Secundum autem simile est huic : Diliges proximum tuum, sicut teipsum.</span>
<span id="matthieu-22-40" class="verse" lang="la">In his duobus mandatis universa lex pendet, et prophetæ.</span>
</p>

<p>
<span id="matthieu-22-41" class="verse" lang="la">Congregatis autem pharisæis, interrogavit eos Jesus,</span>
<span id="matthieu-22-42" class="verse" lang="la">dicens : Quid vobis videtur de Christo ? cujus filius est ? Dicunt ei : David.</span>
<span id="matthieu-22-43" class="verse" lang="la">Ait illis : Quomodo ergo David in spiritu vocat eum Dominum, dicens :</span>
<span id="matthieu-22-44" class="verse" lang="la">Dixit Dominus Domino meo : Sede a dextris meis, donec ponam inimicos tuos scabellum pedum tuorum ?</span>
<span id="matthieu-22-45" class="verse" lang="la">Si ergo David vocat eum Dominum, quomodo filius ejus est ?</span>
<span id="matthieu-22-46" class="verse" lang="la">Et nemo poterat ei respondere verbum : neque ausus fuit quisquam ex illa die eum amplius interrogare.</span>
</p>
</div>

<div id="matthieu-23">
<h1>Chapitre 23</h1>
<p>
<span id="matthieu-23-1" class="verse" lang="la">Tunc Jesus locutus est ad turbas, et ad discipulos suos,</span>
<span id="matthieu-23-2" class="verse" lang="la">dicens : Super cathedram Moysi sederunt scribæ et pharisæi.</span>
<span id="matthieu-23-3" class="verse" lang="la">Omnia ergo quæcumque dixerint vobis, servate, et facite : secundum opera vero eorum nolite facere : dicunt enim, et non faciunt.</span>
<span id="matthieu-23-4" class="verse" lang="la">Alligant enim onera gravia, et importabilia, et imponunt in humeros hominum : digito autem suo nolunt ea movere.</span>
<span id="matthieu-23-5" class="verse" lang="la">Omnia vero opera sua faciunt ut videantur ab hominibus : dilatant enim phylacteria sua, et magnificant fimbrias.</span>
<span id="matthieu-23-6" class="verse" lang="la">Amant autem primos recubitus in cœnis, et primas cathedras in synagogis,</span>
<span id="matthieu-23-7" class="verse" lang="la">et salutationes in foro, et vocari ab hominibus Rabbi.</span>
<span id="matthieu-23-8" class="verse" lang="la">Vos autem nolite vocari Rabbi : unus est enim magister vester, omnes autem vos fratres estis.</span>
<span id="matthieu-23-9" class="verse" lang="la">Et patrem nolite vocare vobis super terram : unus est enim pater vester qui in cælis est.</span>
<span id="matthieu-23-10" class="verse" lang="la">Nec vocemini magistri : quia magister vester unus est, Christus.</span>
<span id="matthieu-23-11" class="verse" lang="la">Qui major est vestrum, erit minister vester.</span>
<span id="matthieu-23-12" class="verse" lang="la">Qui autem se exaltaverit, humiliabitur : et qui se humiliaverit, exaltabitur.</span>
</p>

<p>
<span id="matthieu-23-13" class="verse" lang="la">Væ autem vobis scribæ et pharisæi hypocritæ, quia clauditis regnum cælorum ante homines ! vos enim non intratis, nec introëuntes sinitis intrare.</span>
<span id="matthieu-23-14" class="verse" lang="la">Væ vobis scribæ et pharisæi hypocritæ, quia comeditis domos viduarum, orationes longas orantes ! propter hoc amplius accipietis judicium.</span>
<span id="matthieu-23-15" class="verse" lang="la">Væ vobis scribæ et pharisæi hypocritæ, quia circuitis mare, et aridam, ut faciatis unum proselytum, et cum fuerit factus, facitis eum filium gehennæ duplo quam vos.</span>
<span id="matthieu-23-16" class="verse" lang="la">Væ vobis duces cæci, qui dicitis : Quicumque juraverit per templum, nihil est : qui autem juraverit in auro templi, debet.</span>
<span id="matthieu-23-17" class="verse" lang="la">Stulti et cæci : quid enim majus est ? aurum, an templum, quod sanctificat aurum ?</span>
<span id="matthieu-23-18" class="verse" lang="la">Et quicumque juraverit in altari, nihil est : quicumque autem juraverit in dono, quod est super illud, debet.</span>
<span id="matthieu-23-19" class="verse" lang="la">Cæci : quid enim majus est, donum, an altare, quod sanctificat donum ?</span>
<span id="matthieu-23-20" class="verse" lang="la">Qui ergo jurat in altari, jurat in eo, et in omnibus quæ super illud sunt.</span>
<span id="matthieu-23-21" class="verse" lang="la">Et quicumque juraverit in templo, jurat in illo, et in eo qui habitat in ipso :</span>
<span id="matthieu-23-22" class="verse" lang="la">et qui jurat in cælo, jurat in throno Dei, et in eo qui sedet super eum.</span>
<span id="matthieu-23-23" class="verse" lang="la">Væ vobis scribæ et pharisæi hypocritæ, qui decimatis mentham, et anethum, et cyminum, et reliquistis quæ graviora sunt legis, judicium, et misericordiam, et fidem ! hæc oportuit facere, et illa non omittere.</span>
<span id="matthieu-23-24" class="verse" lang="la">Duces cæci, excolantes culicem, camelum autem glutientes.</span>
<span id="matthieu-23-25" class="verse" lang="la">Væ vobis scribæ et pharisæi hypocritæ, quia mundatis quod deforis est calicis et paropsidis ; intus autem pleni estis rapina et immunditia !</span>
<span id="matthieu-23-26" class="verse" lang="la">Pharisæe cæce, munda prius quod intus est calicis, et paropsidis, ut fiat id, quod deforis est, mundum.</span>
<span id="matthieu-23-27" class="verse" lang="la">Væ vobis scribæ et pharisæi hypocritæ, quia similes estis sepulchris dealbatis, quæ a foris parent hominibus speciosa, intus vero pleni sunt ossibus mortuorum, et omni spurcitia !</span>
<span id="matthieu-23-28" class="verse" lang="la">Sic et vos a foris quidem paretis hominibus justi : intus autem pleni estis hypocrisi et iniquitate.</span>
<span id="matthieu-23-29" class="verse" lang="la">Væ vobis scribæ et pharisæi hypocritæ, qui ædificatis sepulchra prophetarum, et ornatis monumenta justorum,</span>
<span id="matthieu-23-30" class="verse" lang="la">et dicitis : Si fuissemus in diebus patrum nostrorum, non essemus socii eorum in sanguine prophetarum !</span>
<span id="matthieu-23-31" class="verse" lang="la">itaque testimonio estis vobismetipsis, quia filii estis eorum, qui prophetas occiderunt.</span>
<span id="matthieu-23-32" class="verse" lang="la">Et vos implete mensuram patrum vestrorum.</span>
<span id="matthieu-23-33" class="verse" lang="la">Serpentes, genimina viperarum, quomodo fugietis a judicio gehennæ ?</span>

<span id="matthieu-23-34" class="verse" lang="la">Ideo ecce ego mitto ad vos prophetas, et sapientes, et scribas, et ex illis occidetis, et crucifigetis, et ex eis flagellabitis in synagogis vestris, et persequemini de civitate in civitatem :</span>
<span id="matthieu-23-35" class="verse" lang="la">ut veniat super vos omnis sanguis justus, qui effusus est super terram, a sanguine Abel justi usque ad sanguinem Zachariæ, filii Barachiæ, quem occidistis inter templum et altare.</span>
<span id="matthieu-23-36" class="verse" lang="la">Amen dico vobis, venient hæc omnia super generationem istam.</span>
<span id="matthieu-23-37" class="verse" lang="la">Jerusalem, Jerusalem, quæ occidis prophetas, et lapidas eos, qui ad te missi sunt, quoties volui congregare filios tuos, quemadmodum gallina congregat pullos suos sub alas, et noluisti ?</span>
<span id="matthieu-23-38" class="verse" lang="la">Ecce relinquetur vobis domus vestra deserta.</span>
<span id="matthieu-23-39" class="verse" lang="la">Dico enim vobis, non me videbitis amodo, donec dicatis : Benedictus, qui venit in nomine Domini.</span>
</p>
</div>

<div id="matthieu-24">
<h1>Chapitre 24</h1>
<p>
<span id="matthieu-24-1" class="verse" lang="la">Et egressus Jesus de templo, ibat. Et accesserunt discipuli ejus, ut ostenderent ei ædificationes templi.</span>
<span id="matthieu-24-2" class="verse" lang="la">Ipse autem respondens dixit illis : Videtis hæc omnia ? amen dico vobis, non relinquetur hic lapis super lapidem, qui non destruatur.</span>
</p>

<p>
<span id="matthieu-24-3" class="verse" lang="la">Sedente autem eo super montem Oliveti, accesserunt ad eum discipuli secreto, dicentes : Dic nobis, quando hæc erunt ? et quod signum adventus tui, et consummationis sæculi ?</span>
<span id="matthieu-24-4" class="verse" lang="la">Et respondens Jesus, dixit eis : Videte ne quis vos seducat :</span>
<span id="matthieu-24-5" class="verse" lang="la">multi enim venient in nomine meo, dicentes : Ego sum Christus : et multos seducent.</span>
<span id="matthieu-24-6" class="verse" lang="la">Audituri enim estis prælia, et opiniones præliorum. Videte ne turbemini : oportet enim hæc fieri, sed nondum est finis :</span>
<span id="matthieu-24-7" class="verse" lang="la">consurget enim gens in gentem, et regnum in regnum, et erunt pestilentiæ, et fames, et terræmotus per loca :</span>
<span id="matthieu-24-8" class="verse" lang="la">hæc autem omnia initia sunt dolorum.</span>
</p>

<p>
<span id="matthieu-24-9" class="verse" lang="la">Tunc tradent vos in tribulationem, et occident vos : et eritis odio omnibus gentibus propter nomen meum.</span>
<span id="matthieu-24-10" class="verse" lang="la">Et tunc scandalizabuntur multi, et invicem tradent, et odio habebunt invicem.</span>
<span id="matthieu-24-11" class="verse" lang="la">Et multi pseudoprophetæ surgent, et seducent multos.</span>
<span id="matthieu-24-12" class="verse" lang="la">Et quoniam abundavit iniquitas, refrigescet caritas multorum :</span>
<span id="matthieu-24-13" class="verse" lang="la">qui autem perseveraverit usque in finem, hic salvus erit.</span>
<span id="matthieu-24-14" class="verse" lang="la">Et prædicabitur hoc Evangelium regni in universo orbe, in testimonium omnibus gentibus : et tunc veniet consummatio.</span>
</p>

<p>
<span id="matthieu-24-15" class="verse" lang="la">Cum ergo videritis abominationem desolationis, quæ dicta est a Daniele propheta, stantem in loco sancto, qui legit, intelligat :</span>
<span id="matthieu-24-16" class="verse" lang="la">tunc qui in Judæa sunt, fugiant ad montes :</span>
<span id="matthieu-24-17" class="verse" lang="la">et qui in tecto, non descendat tollere aliquid de domo sua :</span>
<span id="matthieu-24-18" class="verse" lang="la">et qui in agro, non revertatur tollere tunicam suam.</span>
<span id="matthieu-24-19" class="verse" lang="la">Væ autem prægnantibus et nutrientibus in illis diebus !</span>

<span id="matthieu-24-20" class="verse" lang="la">Orate autem ut non fiat fuga vestra in hieme, vel sabbato :</span>
<span id="matthieu-24-21" class="verse" lang="la">erit enim tunc tribulatio magna, qualis non fuit ab initio mundi usque modo, neque fiet.</span>
<span id="matthieu-24-22" class="verse" lang="la">Et nisi breviati fuissent dies illi, non fieret salva omnis caro : sed propter electos breviabuntur dies illi.</span>
<span id="matthieu-24-23" class="verse" lang="la">Tunc si quis vobis dixerit : Ecce hic est Christus, aut illic : nolite credere.</span>
<span id="matthieu-24-24" class="verse" lang="la">Surgent enim pseudochristi, et pseudoprophetæ : et dabunt signa magna, et prodigia, ita ut in errorem inducantur (si fieri potest) etiam electi.</span>
<span id="matthieu-24-25" class="verse" lang="la">Ecce prædixi vobis.</span>
<span id="matthieu-24-26" class="verse" lang="la">Si ergo dixerint vobis : Ecce in deserto est, nolite exire ; Ecce in penetralibus, nolite credere.</span>
<span id="matthieu-24-27" class="verse" lang="la">Sicut enim fulgur exit ab oriente, et paret usque in occidentem : ita erit et adventus Filii hominis.</span>
<span id="matthieu-24-28" class="verse" lang="la">Ubicumque fuerit corpus, illic congregabuntur et aquilæ.</span>
</p>

<p>
<span id="matthieu-24-29" class="verse" lang="la">Statim autem post tribulationem dierum illorum sol obscurabitur, et luna non dabit lumen suum, et stellæ cadent de cælo, et virtutes cælorum commovebuntur :</span>
<span id="matthieu-24-30" class="verse" lang="la">et tunc parebit signum Filii hominis in cælo : et tunc plangent omnes tribus terræ : et videbunt Filium hominis venientem in nubibus cæli cum virtute multa et majestate.</span>
<span id="matthieu-24-31" class="verse" lang="la">Et mittet angelos suos cum tuba, et voce magna : et congregabunt electos ejus a quatuor ventis, a summis cælorum usque ad terminos eorum.</span>
</p>

<p>
<span id="matthieu-24-32" class="verse" lang="la">Ab arbore autem fici discite parabolam : cum jam ramus ejus tener fuerit, et folia nata, scitis quia prope est æstas :</span>
<span id="matthieu-24-33" class="verse" lang="la">ita et vos cum videritis hæc omnia, scitote quia prope est, in januis.</span>
<span id="matthieu-24-34" class="verse" lang="la">Amen dico vobis, quia non præteribit generatio hæc, donec omnia hæc fiant.</span>
<span id="matthieu-24-35" class="verse" lang="la">Cælum et terra transibunt, verba autem mea non præteribunt.</span>
</p>

<p>
<span id="matthieu-24-36" class="verse" lang="la">De die autem illa et hora nemo scit, neque angeli cælorum, nisi solus Pater.</span>
<span id="matthieu-24-37" class="verse" lang="la">Sicut autem in diebus Noë, ita erit et adventus Filii hominis :</span>
<span id="matthieu-24-38" class="verse" lang="la">sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo intravit Noë in arcam,</span>
<span id="matthieu-24-39" class="verse" lang="la">et non cognoverunt donec venit diluvium, et tulit omnes : ita erit et adventus Filii hominis.</span>
<span id="matthieu-24-40" class="verse" lang="la">Tunc duo erunt in agro : unus assumetur, et unus relinquetur.</span>
<span id="matthieu-24-41" class="verse" lang="la">Duæ molentes in mola : una assumetur, et una relinquetur.</span>
</p>

<p>
<span id="matthieu-24-42" class="verse" lang="la">Vigilate ergo, quia nescitis qua hora Dominus vester venturus sit.</span>
<span id="matthieu-24-43" class="verse" lang="la">Illud autem scitote, quoniam si sciret paterfamilias qua hora fur venturus esset, vigilaret utique, et non sineret perfodi domum suam.</span>
<span id="matthieu-24-44" class="verse" lang="la">Ideo et vos estote parati : quia qua nescitis hora Filius hominis venturus est.</span>
<span id="matthieu-24-45" class="verse" lang="la">Quis, putas, est fidelis servus, et prudens, quem constituit dominus suus super familiam suam ut det illis cibum in tempore ?</span>
<span id="matthieu-24-46" class="verse" lang="la">Beatus ille servus, quem cum venerit dominus ejus, invenerit sic facientem.</span>
<span id="matthieu-24-47" class="verse" lang="la">Amen dico vobis, quoniam super omnia bona sua constituet eum.</span>
<span id="matthieu-24-48" class="verse" lang="la">Si autem dixerit malus servus ille in corde suo : Moram fecit dominus meus venire :</span>
<span id="matthieu-24-49" class="verse" lang="la">et cœperit percutere conservos suos, manducet autem et bibat cum ebriosis :</span>
<span id="matthieu-24-50" class="verse" lang="la">veniet dominus servi illius in die qua non sperat, et hora qua ignorat :</span>
<span id="matthieu-24-51" class="verse" lang="la">et dividet eum, partemque ejus ponet cum hypocritis : illic erit fletus et stridor dentium.</span>
</p>
</div>

<div id="matthieu-25">
<h1>Chapitre 25</h1>
<p>
<span id="matthieu-25-1" class="verse" lang="la">Tunc simile erit regnum cælorum decem virginibus : quæ accipientes lampades suas exierunt obviam sponso et sponsæ.</span>
<span id="matthieu-25-2" class="verse" lang="la">Quinque autem ex eis erant fatuæ, et quinque prudentes :</span>
<span id="matthieu-25-3" class="verse" lang="la">sed quinque fatuæ, acceptis lampadibus, non sumpserunt oleum secum :</span>
<span id="matthieu-25-4" class="verse" lang="la">prudentes vero acceperunt oleum in vasis suis cum lampadibus.</span>
<span id="matthieu-25-5" class="verse" lang="la">Moram autem faciente sponso, dormitaverunt omnes et dormierunt.</span>
<span id="matthieu-25-6" class="verse" lang="la">Media autem nocte clamor factus est : Ecce sponsus venit, exite obviam ei.</span>
<span id="matthieu-25-7" class="verse" lang="la">Tunc surrexerunt omnes virgines illæ, et ornaverunt lampades suas.</span>
<span id="matthieu-25-8" class="verse" lang="la">Fatuæ autem sapientibus dixerunt : Date nobis de oleo vestro, quia lampades nostræ extinguuntur.</span>
<span id="matthieu-25-9" class="verse" lang="la">Responderunt prudentes, dicentes : Ne forte non sufficiat nobis, et vobis, ite potius ad vendentes, et emite vobis.</span>
<span id="matthieu-25-10" class="verse" lang="la">Dum autem irent emere, venit sponsus : et quæ paratæ erant, intraverunt cum eo ad nuptias, et clausa est janua.</span>
<span id="matthieu-25-11" class="verse" lang="la">Novissime vero veniunt et reliquæ virgines, dicentes : Domine, domine, aperi nobis.</span>
<span id="matthieu-25-12" class="verse" lang="la">At ille respondens, ait : Amen dico vobis, nescio vos.</span>
<span id="matthieu-25-13" class="verse" lang="la">Vigilate itaque, quia nescitis diem, neque horam.</span>
</p>

<p>
<span id="matthieu-25-14" class="verse" lang="la">Sicut enim homo peregre proficiscens, vocavit servos suos, et tradidit illis bona sua.</span>
<span id="matthieu-25-15" class="verse" lang="la">Et uni dedit quinque talenta, alii autem duo, alii vero unum, unicuique secundum propriam virtutem : et profectus est statim.</span>
<span id="matthieu-25-16" class="verse" lang="la">Abiit autem qui quinque talenta acceperat, et operatus est in eis, et lucratus est alia quinque.</span>
<span id="matthieu-25-17" class="verse" lang="la">Similiter et qui duo acceperat, lucratus est alia duo.</span>
<span id="matthieu-25-18" class="verse" lang="la">Qui autem unum acceperat, abiens fodit in terram, et abscondit pecuniam domini sui.</span>
<span id="matthieu-25-19" class="verse" lang="la">Post multum vero temporis venit dominus servorum illorum, et posuit rationem cum eis.</span>
<span id="matthieu-25-20" class="verse" lang="la">Et accedens qui quinque talenta acceperat, obtulit alia quinque talenta, dicens : Domine, quinque talenta tradidisti mihi, ecce alia quinque superlucratus sum.</span>
<span id="matthieu-25-21" class="verse" lang="la">Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.</span>
<span id="matthieu-25-22" class="verse" lang="la">Accessit autem et qui duo talenta acceperat, et ait : Domine, duo talenta tradidisti mihi, ecce alia duo lucratus sum.</span>
<span id="matthieu-25-23" class="verse" lang="la">Ait illi dominus ejus : Euge serve bone, et fidelis : quia super pauca fuisti fidelis, super multa te constituam ; intra in gaudium domini tui.</span>
<span id="matthieu-25-24" class="verse" lang="la">Accedens autem et qui unum talentum acceperat, ait : Domine, scio quia homo durus es ; metis ubi non seminasti, et congregas ubi non sparsisti :</span>
<span id="matthieu-25-25" class="verse" lang="la">et timens abii, et abscondi talentum tuum in terra : ecce habes quod tuum est.</span>
<span id="matthieu-25-26" class="verse" lang="la">Respondens autem dominus ejus, dixit ei : Serve male, et piger, sciebas quia meto ubi non semino, et congrego ubi non sparsi :</span>
<span id="matthieu-25-27" class="verse" lang="la">oportuit ergo te committere pecuniam meam numulariis, et veniens ego recepissem utique quod meum est cum usura.</span>
<span id="matthieu-25-28" class="verse" lang="la">Tollite itaque ab eo talentum, et date ei qui habet decem talenta :</span>
<span id="matthieu-25-29" class="verse" lang="la">omni enim habenti dabitur, et abundabit : ei autem qui non habet, et quod videtur habere, auferetur ab eo.</span>
<span id="matthieu-25-30" class="verse" lang="la">Et inutilem servum ejicite in tenebras exteriores : illic erit fletus, et stridor dentium.</span>
</p>

<p>
<span id="matthieu-25-31" class="verse" lang="la">Cum autem venerit Filius hominis in majestate sua, et omnes angeli cum eo, tunc sedebit super sedem majestatis suæ :</span>
<span id="matthieu-25-32" class="verse" lang="la">et congregabuntur ante eum omnes gentes, et separabit eos ab invicem, sicut pastor segregat oves ab hædis :</span>
<span id="matthieu-25-33" class="verse" lang="la">et statuet oves quidem a dextris suis, hædos autem a sinistris.</span>
<span id="matthieu-25-34" class="verse" lang="la">Tunc dicet rex his qui a dextris ejus erunt : Venite benedicti Patris mei, possidete paratum vobis regnum a constitutione mundi :</span>
<span id="matthieu-25-35" class="verse" lang="la">esurivi enim, et dedistis mihi manducare : sitivi, et dedistis mihi bibere : hospes eram, et collegistis me :</span>
<span id="matthieu-25-36" class="verse" lang="la">nudus, et cooperuistis me : infirmus, et visitastis me : in carcere eram, et venistis ad me.</span>
<span id="matthieu-25-37" class="verse" lang="la">Tunc respondebunt ei justi, dicentes : Domine, quando te vidimus esurientem, et pavimus te : sitientem, et dedimus tibi potum ?</span>
<span id="matthieu-25-38" class="verse" lang="la">quando autem te vidimus hospitem, et collegimus te : aut nudum, et cooperuimus te ?</span>
<span id="matthieu-25-39" class="verse" lang="la">aut quando te vidimus infirmum, aut in carcere, et venimus ad te ?</span>
<span id="matthieu-25-40" class="verse" lang="la">Et respondens rex, dicet illis : Amen dico vobis, quamdiu fecistis uni ex his fratribus meis minimis, mihi fecistis.</span>
<span id="matthieu-25-41" class="verse" lang="la">Tunc dicet et his qui a sinistris erunt : Discedite a me maledicti in ignem æternum, qui paratus est diabolo, et angelis ejus :</span>
<span id="matthieu-25-42" class="verse" lang="la">esurivi enim, et non dedistis mihi manducare : sitivi, et non desistis mihi potum :</span>
<span id="matthieu-25-43" class="verse" lang="la">hospes eram, et non collegistis me : nudus, et non cooperuistis me : infirmus, et in carcere, et non visitastis me.</span>
<span id="matthieu-25-44" class="verse" lang="la">Tunc respondebunt ei et ipsi, dicentes : Domine, quando te vidimus esurientem, aut sitientem, aut hospitem, aut nudum, aut infirmum, aut in carcere, et non ministravimus tibi ?</span>
<span id="matthieu-25-45" class="verse" lang="la">Tunc respondebit illis, dicens : Amen dico vobis : Quamdiu non fecistis uni de minoribus his, nec mihi fecistis.</span>
<span id="matthieu-25-46" class="verse" lang="la">Et ibunt hi in supplicium æternum : justi autem in vitam æternam.</span>
</p>
</div>

<div id="matthieu-26">
<h1>Chapitre 26</h1>
<p>
<span id="matthieu-26-1" class="verse" lang="la">Et factum est : cum consummasset Jesus sermones hos omnes, dixit discipulis suis :</span>
<span id="matthieu-26-2" class="verse" lang="la">Scitis quia post biduum Pascha fiet, et Filius hominis tradetur ut crucifigatur.</span>
<span id="matthieu-26-3" class="verse" lang="la">Tunc congregati sunt principes sacerdotum, et seniores populi, in atrium principis sacerdotum, qui dicebatur Caiphas :</span>
<span id="matthieu-26-4" class="verse" lang="la">et consilium fecerunt ut Jesum dolo tenerent, et occiderent.</span>
<span id="matthieu-26-5" class="verse" lang="la">Dicebant autem : Non in die festo, ne forte tumultus fieret in populo.</span>
</p>

<p>
<span id="matthieu-26-6" class="verse" lang="la">Cum autem Jesus esset in Bethania in domo Simonis leprosi,</span>
<span id="matthieu-26-7" class="verse" lang="la">accessit ad eum mulier habens alabastrum unguenti pretiosi, et effudit super caput ipsius recumbentis.</span>
<span id="matthieu-26-8" class="verse" lang="la">Videntes autem discipuli, indignati sunt, dicentes : Ut quid perditio hæc ?</span>
<span id="matthieu-26-9" class="verse" lang="la">potuit enim istud venundari multo, et dari pauperibus.</span>
<span id="matthieu-26-10" class="verse" lang="la">Sciens autem Jesus, ait illis : Quid molesti estis huic mulieri ? opus enim bonum operata est in me.</span>
<span id="matthieu-26-11" class="verse" lang="la">Nam semper pauperes habetis vobiscum : me autem non semper habetis.</span>
<span id="matthieu-26-12" class="verse" lang="la">Mittens enim hæc unguentum hoc in corpus meum, ad sepeliendum me fecit.</span>
<span id="matthieu-26-13" class="verse" lang="la">Amen dico vobis, ubicumque prædicatum fuerit hoc Evangelium in toto mundo, dicetur et quod hæc fecit in memoriam ejus.</span>
</p>

<p>
<span id="matthieu-26-14" class="verse" lang="la">Tunc abiit unus de duodecim, qui dicebatur Judas Iscariotes, ad principes sacerdotum :</span>
<span id="matthieu-26-15" class="verse" lang="la">et ait illis : Quid vultis mihi dare, et ego vobis eum tradam ? At illi constituerunt ei triginta argenteos.</span>
<span id="matthieu-26-16" class="verse" lang="la">Et exinde quærebat opportunitatem ut eum traderet.</span>
</p>

<p>
<span id="matthieu-26-17" class="verse" lang="la">Prima autem die azymorum accesserunt discipuli ad Jesum, dicentes : Ubi vis paremus tibi comedere Pascha ?</span>
<span id="matthieu-26-18" class="verse" lang="la">At Jesus dixit : Ite in civitatem ad quemdam, et dicite ei : Magister dicit : Tempus meum prope est, apud te facio Pascha cum discipulis meis.</span>
<span id="matthieu-26-19" class="verse" lang="la">Et fecerunt discipuli sicut constituit illis Jesus, et paraverunt Pascha.</span>
<span id="matthieu-26-20" class="verse" lang="la">Vespere autem facto, discumbebat cum duodecim discipulis suis.</span>
<span id="matthieu-26-21" class="verse" lang="la">Et edentibus illis, dixit : Amen dico vobis, quia unus vestrum me traditurus est.</span>
<span id="matthieu-26-22" class="verse" lang="la">Et contristati valde, cœperunt singuli dicere : Numquid ego sum Domine ?</span>
<span id="matthieu-26-23" class="verse" lang="la">At ipse respondens, ait : Qui intingit mecum manum in paropside, hic me tradet.</span>
<span id="matthieu-26-24" class="verse" lang="la">Filius quidem hominis vadit, sicut scriptum est de illo : væ autem homini illi, per quem Filius hominis tradetur ! bonum erat ei, si natus non fuisset homo ille.</span>
<span id="matthieu-26-25" class="verse" lang="la">Respondens autem Judas, qui tradidit eum, dixit : Numquid ego sum Rabbi ? Ait illi : Tu dixisti.</span>
</p>

<p>
<span id="matthieu-26-26" class="verse" lang="la">Cœnantibus autem eis, accepit Jesus panem, et benedixit, ac fregit, deditque discipulis suis, et ait : Accipite, et comedite : hoc est corpus meum.</span>
<span id="matthieu-26-27" class="verse" lang="la">Et accipiens calicem, gratias egit : et dedit illis, dicens : Bibite ex hoc omnes.</span>
<span id="matthieu-26-28" class="verse" lang="la">Hic est enim sanguis meus novi testamenti, qui pro multis effundetur in remissionem peccatorum.</span>
<span id="matthieu-26-29" class="verse" lang="la">Dico autem vobis : non bibam amodo de hoc genimine vitis usque in diem illum, cum illud bibam vobiscum novum in regno Patris mei.</span>
</p>

<p>
<span id="matthieu-26-30" class="verse" lang="la">Et hymno dicto, exierunt in montem Oliveti.</span>
<span id="matthieu-26-31" class="verse" lang="la">Tunc dicit illis Jesus : Omnes vos scandalum patiemini in me in ista nocte. Scriptum est enim : Percutiam pastorem, et dispergentur oves gregis.</span>
<span id="matthieu-26-32" class="verse" lang="la">Postquam autem resurrexero, præcedam vos in Galilæam.</span>
<span id="matthieu-26-33" class="verse" lang="la">Respondens autem Petrus, ait illi : Et si omnes scandalizati fuerint in te, ego numquam scandalizabor.</span>
<span id="matthieu-26-34" class="verse" lang="la">Ait illi Jesus : Amen dico tibi, quia in hac nocte, antequam gallus cantet, ter me negabis.</span>
<span id="matthieu-26-35" class="verse" lang="la">Ait illi Petrus : Etiamsi oportuerit me mori tecum, non te negabo. Similiter et omnes discipuli dixerunt.</span>
</p>

<p>
<span id="matthieu-26-36" class="verse" lang="la">Tunc venit Jesus cum illis in villam, quæ dicitur Gethsemani, et dixit discipulis suis : Sedete hic donec vadam illuc, et orem.</span>
<span id="matthieu-26-37" class="verse" lang="la">Et assumpto Petro, et duobus filiis Zebedæi, cœpit contristari et mœstus esse.</span>
<span id="matthieu-26-38" class="verse" lang="la">Tunc ait illis : Tristis est anima mea usque ad mortem : sustinete hic, et vigilate mecum.</span>
<span id="matthieu-26-39" class="verse" lang="la">Et progressus pusillum, procidit in faciem suam, orans, et dicens : Pater mi, si possibile est, transeat a me calix iste : verumtamen non sicut ego volo, sed sicut tu.</span>
<span id="matthieu-26-40" class="verse" lang="la">Et venit ad discipulos suos, et invenit eos dormientes, et dicit Petro : Sic non potuistis una hora vigilare mecum ?</span>
<span id="matthieu-26-41" class="verse" lang="la">Vigilate, et orate ut non intretis in tentationem. Spiritus quidem promptus est, caro autem infirma.</span>
<span id="matthieu-26-42" class="verse" lang="la">Iterum secundo abiit, et oravit, dicens : Pater mi, si non potest hic calix transire nisi bibam illum, fiat voluntas tua.</span>
<span id="matthieu-26-43" class="verse" lang="la">Et venit iterum, et invenit eos dormientes : erant enim oculi eorum gravati.</span>
<span id="matthieu-26-44" class="verse" lang="la">Et relictis illis, iterum abiit, et oravit tertio, eumdem sermonem dicens.</span>
<span id="matthieu-26-45" class="verse" lang="la">Tunc venit ad discipulos suos, et dicit illis : Dormite jam, et requiescite : ecce appropinquavit hora, et Filius hominis tradetur in manus peccatorum.</span>
<span id="matthieu-26-46" class="verse" lang="la">Surgite, eamus : ecce appropinquavit qui me tradet.</span>
</p>

<p>
<span id="matthieu-26-47" class="verse" lang="la">Adhuc eo loquente, ecce Judas unus de duodecim venit, et cum eo turba multa cum gladiis et fustibus, missi a principibus sacerdotum, et senioribus populi.</span>
<span id="matthieu-26-48" class="verse" lang="la">Qui autem tradidit eum, dedit illis signum, dicens : Quemcumque osculatus fuero, ipse est, tenete eum.</span>
<span id="matthieu-26-49" class="verse" lang="la">Et confestim accedens ad Jesum, dixit : Ave Rabbi. Et osculatus est eum.</span>
<span id="matthieu-26-50" class="verse" lang="la">Dixitque illi Jesus : Amice, ad quid venisti ? Tunc accesserunt, et manus injecerunt in Jesum, et tenuerunt eum.</span>
<span id="matthieu-26-51" class="verse" lang="la">Et ecce unus ex his qui erant cum Jesu, extendens manum, exemit gladium suum, et percutiens servum principis sacerdotum amputavit auriculam ejus.</span>
<span id="matthieu-26-52" class="verse" lang="la">Tunc ait illi Jesus : Converte gladium tuum in locum suum : omnes enim, qui acceperint gladium, gladio peribunt.</span>
<span id="matthieu-26-53" class="verse" lang="la">An putas, quia non possum rogare patrem meum, et exhibebit mihi modo plusquam duodecim legiones angelorum ?</span>
<span id="matthieu-26-54" class="verse" lang="la">Quomodo ergo implebuntur Scripturæ, quia sic oportet fieri ?</span>
<span id="matthieu-26-55" class="verse" lang="la">In illa hora dixit Jesus turbis : Tamquam ad latronem existis cum gladiis et fustibus comprehendere me : quotidie apud vos sedebam docens in templo, et non me tenuistis.</span>
<span id="matthieu-26-56" class="verse" lang="la">Hoc autem totum factum est, ut adimplerentur Scripturæ prophetarum. Tunc discipuli omnes, relicto eo, fugerunt.</span>
</p>

<p>
<span id="matthieu-26-57" class="verse" lang="la">At illi tenentes Jesum, duxerunt ad Caipham principem sacerdotum, ubi scribæ et seniores convenerant.</span>
<span id="matthieu-26-58" class="verse" lang="la">Petrus autem sequebatur eum a longe, usque in atrium principis sacerdotum. Et ingressus intro, sedebat cum ministris, ut videret finem.</span>
<span id="matthieu-26-59" class="verse" lang="la">Principes autem sacerdotum, et omne concilium, quærebant falsum testimonium contra Jesum, ut eum morti traderent :</span>
<span id="matthieu-26-60" class="verse" lang="la">et non invenerunt, cum multi falsi testes accessissent. Novissime autem venerunt duo falsi testes,</span>
<span id="matthieu-26-61" class="verse" lang="la">et dixerunt : Hic dixit : Possum destruere templum Dei, et post triduum reædificare illud.</span>
<span id="matthieu-26-62" class="verse" lang="la">Et surgens princeps sacerdotum, ait illi : Nihil respondes ad ea, quæ isti adversum te testificantur ?</span>
<span id="matthieu-26-63" class="verse" lang="la">Jesus autem tacebat. Et princeps sacerdotum ait illi : Adjuro te per Deum vivum, ut dicas nobis si tu es Christus Filius Dei.</span>
<span id="matthieu-26-64" class="verse" lang="la">Dicit illi Jesus : Tu dixisti. Verumtamen dico vobis, amodo videbitis Filium hominis sedentem a dextris virtutis Dei, et venientem in nubibus cæli.</span>
<span id="matthieu-26-65" class="verse" lang="la">Tunc princeps sacerdotum scidit vestimenta sua, dicens : Blasphemavit : quid adhuc egemus testibus ? ecce nunc audistis blasphemiam :</span>
<span id="matthieu-26-66" class="verse" lang="la">quid vobis videtur ? At illi respondentes dixerunt : Reus est mortis.</span>
<span id="matthieu-26-67" class="verse" lang="la">Tunc exspuerunt in faciem ejus, et colaphis eum ceciderunt, alii autem palmas in faciem ejus dederunt,</span>
<span id="matthieu-26-68" class="verse" lang="la">dicentes : Prophetiza nobis Christe, quis est qui te percussit ?</span>

<span id="matthieu-26-69" class="verse" lang="la">Petrus vero sedebat foris in atrio : et accessit ad eum una ancilla, dicens : Et tu cum Jesu Galilæo eras.</span>
<span id="matthieu-26-70" class="verse" lang="la">At ille negavit coram omnibus, dicens : Nescio quid dicis.</span>
<span id="matthieu-26-71" class="verse" lang="la">Exeunte autem illo januam, vidit eum alia ancilla, et ait his qui erant ibi : Et hic erat cum Jesu Nazareno.</span>
<span id="matthieu-26-72" class="verse" lang="la">Et iterum negavit cum juramento : Quia non novi hominem.</span>
<span id="matthieu-26-73" class="verse" lang="la">Et post pusillum accesserunt qui stabant, et dixerunt Petro : Vere et tu ex illis es : nam et loquela tua manifestum te facit.</span>
<span id="matthieu-26-74" class="verse" lang="la">Tunc cœpit detestari et jurare quia non novisset hominem. Et continuo gallus cantavit.</span>
<span id="matthieu-26-75" class="verse" lang="la">Et recordatus est Petrus verbi Jesu, quod dixerat : Priusquam gallus cantet, ter me negabis. Et egressus foras, flevit amare.</span>
</p>
</div>

<div id="matthieu-27">
<h1>Chapitre 27</h1>
<p>
<span id="matthieu-27-1" class="verse" lang="la">Mane autem facto, consilium inierunt omnes principes sacerdotum et seniores populi adversus Jesum, ut eum morti traderent.</span>
<span id="matthieu-27-2" class="verse" lang="la">Et vinctum adduxerunt eum, et tradiderunt Pontio Pilato præsidi.</span>
</p>

<p>
<span id="matthieu-27-3" class="verse" lang="la">Tunc videns Judas, qui eum tradidit, quod damnatus esset, pœnitentia ductus, retulit triginta argenteos principibus sacerdotum, et senioribus,</span>
<span id="matthieu-27-4" class="verse" lang="la">dicens : Peccavi, tradens sanguinem justum. At illi dixerunt : Quid ad nos ? tu videris.</span>
<span id="matthieu-27-5" class="verse" lang="la">Et projectis argenteis in templo, recessit : et abiens laqueo se suspendit.</span>
<span id="matthieu-27-6" class="verse" lang="la">Principes autem sacerdotum, acceptis argenteis, dixerunt : Non licet eos mittere in corbonam : quia pretium sanguinis est.</span>
<span id="matthieu-27-7" class="verse" lang="la">Consilio autem inito, emerunt ex illis agrum figuli, in sepulturam peregrinorum.</span>
<span id="matthieu-27-8" class="verse" lang="la">Propter hoc vocatus est ager ille, Haceldama, hoc est, Ager sanguinis, usque in hodiernum diem.</span>
<span id="matthieu-27-9" class="verse" lang="la">Tunc impletum est quod dictum est per Jeremiam prophetam, dicentem : Et acceperunt triginta argenteos pretium appretiati, quem appretiaverunt a filiis Israël :</span>
<span id="matthieu-27-10" class="verse" lang="la">et dederunt eos in agrum figuli, sicut constituit mihi Dominus.</span>
</p>

<p>
<span id="matthieu-27-11" class="verse" lang="la">Jesus autem stetit ante præsidem, et interrogavit eum præses, dicens : Tu es rex Judæorum ? Dicit illi Jesus : Tu dicis.</span>
<span id="matthieu-27-12" class="verse" lang="la">Et cum accusaretur a principibus sacerdotum et senioribus, nihil respondit.</span>
<span id="matthieu-27-13" class="verse" lang="la">Tunc dicit illi Pilatus : Non audis quanta adversum te dicunt testimonia ?</span>
<span id="matthieu-27-14" class="verse" lang="la">Et non respondit ei ad ullum verbum, ita ut miraretur præses vehementer.</span>
<span id="matthieu-27-15" class="verse" lang="la">Per diem autem solemnem consueverat præses populo dimittere unum vinctum, quem voluissent :</span>
<span id="matthieu-27-16" class="verse" lang="la">habebat autem tunc vinctum insignem, qui dicebatur Barabbas.</span>
<span id="matthieu-27-17" class="verse" lang="la">Congregatis ergo illis, dixit Pilatus : Quem vultis dimittam vobis : Barabbam, an Jesum, qui dicitur Christus ?</span>
<span id="matthieu-27-18" class="verse" lang="la">Sciebat enim quod per invidiam tradidissent eum.</span>
<span id="matthieu-27-19" class="verse" lang="la">Sedente autem illo pro tribunali, misit ad eum uxor ejus, dicens : Nihil tibi, et justo illi : multa enim passa sum hodie per visum propter eum.</span>
<span id="matthieu-27-20" class="verse" lang="la">Principes autem sacerdotum et seniores persuaserunt populis ut peterent Barabbam, Jesum vero perderent.</span>
<span id="matthieu-27-21" class="verse" lang="la">Respondens autem præses, ait illis : Quem vultis vobis de duobus dimitti ? At illi dixerunt : Barabbam.</span>
<span id="matthieu-27-22" class="verse" lang="la">Dicit illis Pilatus : Quid igitur faciam de Jesu, qui dicitur Christus ?</span>
<span id="matthieu-27-23" class="verse" lang="la">Dicunt omnes : Crucifigatur. Ait illis præses : Quid enim mali fecit ? At illi magis clamabant dicentes : Crucifigatur.</span>
<span id="matthieu-27-24" class="verse" lang="la">Videns autem Pilatus quia nihil proficeret, sed magis tumultus fieret : accepta aqua, lavit manus coram populo, dicens : Innocens ego sum a sanguine justi hujus : vos videritis.</span>
<span id="matthieu-27-25" class="verse" lang="la">Et respondens universus populus, dixit : Sanguis ejus super nos, et super filios nostros.</span>
<span id="matthieu-27-26" class="verse" lang="la">Tunc dimisit illis Barabbam : Jesum autem flagellatum tradidit eis ut crucifigeretur.</span>
</p>

<p>
<span id="matthieu-27-27" class="verse" lang="la">Tunc milites præsidis suscipientes Jesum in prætorium, congregaverunt ad eum universam cohortem :</span>
<span id="matthieu-27-28" class="verse" lang="la">et exuentes eum, chlamydem coccineam circumdederunt ei,</span>
<span id="matthieu-27-29" class="verse" lang="la">et plectentes coronam de spinis, posuerunt super caput ejus, et arundinem in dextera ejus. Et genu flexo ante eum, illudebant ei, dicentes : Ave rex Judæorum.</span>
<span id="matthieu-27-30" class="verse" lang="la">Et exspuentes in eum, acceperunt arundinem, et percutiebant caput ejus.</span>
<span id="matthieu-27-31" class="verse" lang="la">Et postquam illuserunt ei, exuerunt eum chlamyde, et induerunt eum vestimentis ejus, et duxerunt eum ut crucifigerent.</span>
</p>

<p>
<span id="matthieu-27-32" class="verse" lang="la">Exeuntes autem invenerunt hominem Cyrenæum, nomine Simonem : hunc angariaverunt ut tolleret crucem ejus.</span>
<span id="matthieu-27-33" class="verse" lang="la">Et venerunt in locum qui dicitur Golgotha, quod est Calvariæ locus.</span>
<span id="matthieu-27-34" class="verse" lang="la">Et dederunt ei vinum bibere cum felle mistum. Et cum gustasset, noluit bibere.</span>
<span id="matthieu-27-35" class="verse" lang="la">Postquam autem crucifixerunt eum, diviserunt vestimenta ejus, sortem mittentes : ut impleretur quod dictum est per prophetam dicentem : Diviserunt sibi vestimenta mea, et super vestem meam miserunt sortem.</span>
<span id="matthieu-27-36" class="verse" lang="la">Et sedentes servabant eum.</span>
<span id="matthieu-27-37" class="verse" lang="la">Et imposuerunt super caput ejus causam ipsius scriptam : Hic est Jesus rex Judæorum.</span>
<span id="matthieu-27-38" class="verse" lang="la">Tunc crucifixi sunt cum eo duo latrones : unus a dextris, et unus a sinistris.</span>
<span id="matthieu-27-39" class="verse" lang="la">Prætereuntes autem blasphemabant eum moventes capita sua,</span>
<span id="matthieu-27-40" class="verse" lang="la">et dicentes : Vah ! qui destruis templum Dei, et in triduo illud reædificas : salva temetipsum : si Filius Dei es, descende de cruce.</span>
<span id="matthieu-27-41" class="verse" lang="la">Similiter et principes sacerdotum illudentes cum scribis et senioribus dicebant :</span>
<span id="matthieu-27-42" class="verse" lang="la">Alios salvos fecit, seipsum non potest salvum facere : si rex Israël est, descendat nunc de cruce, et credimus ei :</span>
<span id="matthieu-27-43" class="verse" lang="la">confidit in Deo : liberet nunc, si vult eum : dixit enim : Quia Filius Dei sum.</span>
<span id="matthieu-27-44" class="verse" lang="la">Idipsum autem et latrones, qui crucifixi erant cum eo, improperabant ei.</span>
</p>

<p>
<span id="matthieu-27-45" class="verse" lang="la">A sexta autem hora tenebræ factæ sunt super universam terram usque ad horam nonam.</span>
<span id="matthieu-27-46" class="verse" lang="la">Et circa horam nonam clamavit Jesus voce magna, dicens : Eli, Eli, lamma sabacthani ? hoc est : Deus meus, Deus meus, ut quid dereliquisti me ?</span>
<span id="matthieu-27-47" class="verse" lang="la">Quidam autem illic stantes, et audientes, dicebant : Eliam vocat iste.</span>
<span id="matthieu-27-48" class="verse" lang="la">Et continuo currens unus ex eis, acceptam spongiam implevit aceto, et imposuit arundini, et dabat ei bibere.</span>
<span id="matthieu-27-49" class="verse" lang="la">Ceteri vero dicebant : Sine, videamus an veniat Elias liberans eum.</span>
<span id="matthieu-27-50" class="verse" lang="la">Jesus autem iterum clamans voce magna, emisit spiritum.</span>
</p>

<p>
<span id="matthieu-27-51" class="verse" lang="la">Et ecce velum templi scissum est in duas partes a summo usque deorsum : et terra mota est, et petræ scissæ sunt,</span>
<span id="matthieu-27-52" class="verse" lang="la">et monumenta aperta sunt : et multa corpora sanctorum, qui dormierant, surrexerunt.</span>
<span id="matthieu-27-53" class="verse" lang="la">Et exeuntes de monumentis post resurrectionem ejus, venerunt in sanctam civitatem, et apparuerunt multis.</span>
<span id="matthieu-27-54" class="verse" lang="la">Centurio autem, et qui cum eo erant, custodientes Jesum, viso terræmotu, et his quæ fiebant, timuerunt valde, dicentes : Vere Filius Dei erat iste.</span>
</p>

<p>
<span id="matthieu-27-55" class="verse" lang="la">Erant autem ibi mulieres multæ a longe, quæ secutæ erant Jesum a Galilæa, ministrantes ei :</span>
<span id="matthieu-27-56" class="verse" lang="la">inter quas erat Maria Magdalene, et Maria Jacobi, et Joseph mater, et mater filiorum Zebedæi.</span>
<span id="matthieu-27-57" class="verse" lang="la">Cum autem sero factum esset, venit quidam homo dives ab Arimathæa, nomine Joseph, qui et ipse discipulus erat Jesu :</span>
<span id="matthieu-27-58" class="verse" lang="la">hic accessit ad Pilatum, et petiit corpus Jesu. Tunc Pilatus jussit reddi corpus.</span>
<span id="matthieu-27-59" class="verse" lang="la">Et accepto corpore, Joseph involvit illud in sindone munda,</span>
<span id="matthieu-27-60" class="verse" lang="la">et posuit illud in monumento suo novo, quod exciderat in petra. Et advolvit saxum magnum ad ostium monumenti, et abiit.</span>
<span id="matthieu-27-61" class="verse" lang="la">Erant autem ibi Maria Magdalene, et altera Maria, sedentes contra sepulchrum.</span>
</p>

<p>
<span id="matthieu-27-62" class="verse" lang="la">Altera autem die, quæ est post Parasceven, convenerunt principes sacerdotum et pharisæi ad Pilatum,</span>
<span id="matthieu-27-63" class="verse" lang="la">dicentes : Domine, recordati sumus, quia seductor ille dixit adhuc vivens : Post tres dies resurgam.</span>
<span id="matthieu-27-64" class="verse" lang="la">Jube ergo custodiri sepulchrum usque in diem tertium : ne forte veniant discipuli ejus, et furentur eum, et dicant plebi : Surrexit a mortuis : et erit novissimus error pejor priore.</span>
<span id="matthieu-27-65" class="verse" lang="la">Ait illis Pilatus : Habetis custodiam, ite, custodite sicut scitis.</span>
<span id="matthieu-27-66" class="verse" lang="la">Illi autem abeuntes, munierunt sepulchrum, signantes lapidem, cum custodibus.</span>
</p>
</div>

<div id="matthieu-28">
<h1>Chapitre 28</h1>
<p>
<span id="matthieu-28-1" class="verse" lang="la">Vespere autem sabbati, quæ lucescit in prima sabbati, venit Maria Magdalene, et altera Maria, videre sepulchrum.</span>
<span id="matthieu-28-2" class="verse" lang="la">Et ecce terræmotus factus est magnus. Angelus enim Domini descendit de cælo : et accedens revolvit lapidem, et sedebat super eum :</span>
<span id="matthieu-28-3" class="verse" lang="la">erat autem aspectus ejus sicut fulgur : et vestimentum ejus sicut nix.</span>
<span id="matthieu-28-4" class="verse" lang="la">Præ timore autem ejus exterriti sunt custodes, et facti sunt velut mortui.</span>
<span id="matthieu-28-5" class="verse" lang="la">Respondens autem angelus dixit mulieribus : Nolite timere vos : scio enim, quod Jesum, qui crucifixus est, quæritis.</span>
<span id="matthieu-28-6" class="verse" lang="la">Non est hic : surrexit enim, sicut dixit : venite, et videte locum ubi positus erat Dominus.</span>
<span id="matthieu-28-7" class="verse" lang="la">Et cito euntes, dicite discipulis ejus quia surrexit : et ecce præcedit vos in Galilæam : ibi eum videbitis : ecce prædixi vobis.</span>
<span id="matthieu-28-8" class="verse" lang="la">Et exierunt cito de monumento cum timore et gaudio magno, currentes nuntiare discipulis ejus.</span>
<span id="matthieu-28-9" class="verse" lang="la">Et ecce Jesus occurrit illis, dicens : Avete. Illæ autem accesserunt, et tenuerunt pedes ejus, et adoraverunt eum.</span>
<span id="matthieu-28-10" class="verse" lang="la">Tunc ait illis Jesus : Nolite timere : ite, nuntiate fratribus meis ut eant in Galilæam ; ibi me videbunt.</span>
</p>

<p>
<span id="matthieu-28-11" class="verse" lang="la">Quæ cum abiissent, ecce quidam de custodibus venerunt in civitatem, et nuntiaverunt principibus sacerdotum omnia quæ facta fuerant.</span>
<span id="matthieu-28-12" class="verse" lang="la">Et congregati cum senioribus consilio accepto, pecuniam copiosam dederunt militibus,</span>
<span id="matthieu-28-13" class="verse" lang="la">dicentes : Dicite quia discipuli ejus nocte venerunt, et furati sunt eum, nobis dormientibus.</span>
<span id="matthieu-28-14" class="verse" lang="la">Et si hoc auditum fuerit a præside, nos suadebimus ei, et securos vos faciemus.</span>
<span id="matthieu-28-15" class="verse" lang="la">At illi, accepta pecunia, fecerunt sicut erant edocti. Et divulgatum est verbum istud apud Judæos, usque in hodiernum diem.</span>
<span id="matthieu-28-16" class="verse" lang="la">Undecim autem discipuli abierunt in Galilæam in montem ubi constituerat illis Jesus.</span>
</p>

<p>
<span id="matthieu-28-17" class="verse" lang="la">Et videntes eum adoraverunt : quidam autem dubitaverunt.</span>
<span id="matthieu-28-18" class="verse" lang="la">Et accedens Jesus locutus est eis, dicens : Data est mihi omnis potestas in cælo et in terra :</span>
<span id="matthieu-28-19" class="verse" lang="la">euntes ergo docete omnes gentes : baptizantes eos in nomine Patris, et Filii, et Spiritus Sancti :</span>
<span id="matthieu-28-20" class="verse" lang="la">docentes eos servare omnia quæcumque mandavi vobis : et ecce ego vobiscum sum omnibus diebus, usque ad consummationem sæculi.</span>
</p>
</div>

</body>
</html>